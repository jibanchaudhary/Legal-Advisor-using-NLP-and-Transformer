काठमाडौंमा पहिलो पटक स्ट्रबेरीको व्यवसायिक खेती सुरु भएको छ |
एक दशकसम्म इजरायली कृषि फार्ममा बसेर काम गरेका श्रीकृष्ण अधिकारीले तारकेश्वर नगरपालिका ४ गोलढुंगामा उत्पादन सुरु गरेका हुन्।
यसअघि स्ट्रबेरी नुवाकोटमा गरिँदै आएको थियो|
अधिकारीले ५ रोपनी क्षेत्रफलमा १० हजार बिरुवा लगाएका छन्|
१० हजार मध्ये १ प्रतिशत बिरुवा भने काम नलागेको अधिकारीले बताए|
अहिलेसम्म नुवाकोटमा मात्रै यसको उत्पादन हुने भनिए पनि आफूले सुरुमा चुनौति मोलेर खेती सुरु गरेको उनले बताए।
बीस–पच्चीस वर्षअघि ककनीमा जाइटी भन्ने संस्थाले स्ट्रबेरीको खेती सुरु गरेपछि नुवाकोटमा थालनी भएको थियो तर किसानहरुले नयाँ प्रविधिको प्रयोग गरेर भने खेती सुरु गरेका थिएनन्|
अधिकारीले स्थापना गरेको सलोम एग्रीकल्चर नामक कम्पनीले कृषिमा आधुनिकीकरणका लागि विभिन्न खालका सेवा उपलब्ध गराउँदै आएको छ।
‘मैले नुवाकोटमा ग्रीन हाउस बनाउने थोपा सिँचाइको काम गरेको थिएँ’ उनले भने, ‘नुवाकोटमा गरेको आधारमा मैले काठमाडौंमा पनि स्ट्रबेरी लगाएको हो।’
अधिकारीको फर्ममा अहिले स्ट्रबेरी फल्न सुरु गरेको छ|
भदौमा लगाएको स्ट्रबेरीले कात्तिकको तेश्रो साता देखि फलदिन सुरु गर्छ|
मंसिरदेखि फागुनसम्म भने यसको उत्पादन राम्रोसँग हुन्छ।
५ देखि २५ डिग्री तापक्रममा स्ट्रबेरी लगाउन सकिन्छ|
विशेष गरी जापान, कोरिया, थाइल्याण्ड, इजरायल लगायतका देशमा यसको उत्पादन हुन्छ|
यी देशहरुले स्ट्रबेरीको निर्यात समेत गर्ने गरेका छन्|
बालक देखि बृद्धसम्म यसको प्रयोग उपयोगी मानिएको छ।
विभिन्न शुभ कार्यहरुमा समेत स्ट्रबेरीलाई प्याक गरेर उपहारको रुपमा दिइन्छ|
जुनसुकै उमेर समुहका व्यक्तिका लागि पनि फाइदाजनक भएकोले ति देशहरुमा यसको उत्पादन बढ्दै गएको अधिकारीले बताए।
‘नेपालमा पनि स्ट्रबेरीको उत्पादन गर्न सके बजार राम्रो छ, अर्कोतिर निर्यात समेत गर्न सकिन्छ।’ उनले भने, ‘विदेशबाट आयात गर्ने फलफूलको विकल्पमा स्ट्रबेरीलाई लिन सकिन्छ।’
स्ट्रबेरीको जाम विश्वमै चर्चित रहेको उनले बताए|
स्ट्रबेरीबाट रक्सी तथा जुस पनि बनाउन सकिन्छ।‘आफ्नो जति जग्गा छ त्यतिमा मात्रै खेती गर्न सके पनि यसले किसानलाई फाइदा पुग्छ।’ उनले भने, ‘यसले किसानको जीवनस्तरलाई त उकास्छ नै नेपालीहरु विदेसिनु समेत पर्दैन।’
विदेशमा लामो समयसम्म काम गरेकोले पनि आफूले स्वदेशमा बसेर केही गर्न खोजेको उनले बताए|
विदेशमा बसेर काम गरेर फर्किएकाहरुको संस्था एसियन फोरमका सचिव समेत रहेका अधिकारीले पछिल्लो समयमा नेपालीहरुले आधुनिक प्रविधिको प्रयोग गरी कृषि पेशा अंगालेको बताए।
ग्रीनहाउस बनाएर थोपा सिँचाई मार्फत आफूले देशका विभिन्न ठाउँहरुमा तरकारी खेती गर्ने सेवा उपलब्ध गराएको अधिकारीको भनाइ छ|
नेपालमा पहिलोपटक थोपा सिंचाइलाई व्यवसायिक रुपमा आफैले प्रयोग गरेको उनले दावी गरे।
केही समययता तरकारीमा बढेको मूल्य वृद्धि नियन्त्रण गर्न सरकारले नियमित अनुगमनलाई निरन्तरता दिने भएको छ।
प्रधानमन्त्री तथा मन्त्रिपरिषद्को कार्यालयले आज सम्बन्धित सरकारी निकायका प्रतिनिधिलाई बोलाएर तरकारीमा बढेको मूल्यवृद्धि तत्काल नियन्त्रण गर्न निर्देशन दिएको हो।
सो सम्बन्धमा आज यहाँ आयोजित बैठकमा प्रधानमन्त्री कार्यालयका सचिव महेन्द्रमान गुरुङले नियमित बजार अनुगमन गरी त्यसको प्रतिवेदन बुझाउन सम्बन्धित निकायका प्रतिनिधिलाई निर्देशन दिए।
सचिव गुरुङले तत्काल तरकारी बजारको अनुगमनलाई तीव्रता दिन, मूल्य नियन्त्रण गर्न कृषि विकास मन्त्रालयलाई थप अध्ययन गरी रणनीति बनाउन निर्देशन दिए|
बैठकले विचौलियाले लिने अनावश्यक मूल्यमाथि अनुगमन गर्ने, कार्टेलिङ सम्बन्धमा प्रभावकारी अनुगमन गर्नेलगायतका निर्णय गरेको छ।
आपूर्ति व्यवस्थापन तथा उपभोक्ता हित संरक्षण विभागका महानिर्देशक कुमारप्रसाद दाहालले तरकारी उत्पादनमा समस्या नरहेको बताउँदै आपूर्तिमा समस्या भएकाले संयुक्तरुपमा प्रभावकारी अनुगमन गर्नुपर्नेमा जोड दिए।
कृषि विभागका कार्यकारी निर्देशक लक्ष्मीप्रसाद पौडेलले तराईमा आएको बाढीका कारण तरकारी उत्पादनमा कमी भएकाले आपूर्तिमा कमी आई मूल्य वृद्धि भएको बताए।
विभागकै कार्यकारी निर्देशक हरिबहादुर केसीले निर्वाचनका कारण गाउँको तरकारी गाउँमै खपत भएकाले काठमाडौँमा आपूर्ति कम भएको बताए|
कालीमाटी तरकारी तथा फलफूल बजार विकास समितिका कार्यकारी निर्देशक तेजेन्द्र पौडेलले विचौलियाले मनपरी रुपमा मूल्य निर्धारण गर्दा तरकारीको मूल्य वृद्धि भएको आरोप लगाए।
जिल्लाबाट वर्षेनी युवा रोजगारीका लागि विदेसिने क्रम बढ्दो छ|
परदेशमा मनग्य कमाइ हुन्छ भन्ने सोच सबैमा देखिन्छ।
विदेशमा नेपालमा भन्दा दुःखकष्ट बढी भोग्नुपर्छ |
तर विदेशको जस्तो दुःखकष्ट आफ्नै देशमा भोगेपछि नेपालमै कमाउन सकिन्छ भनेर फर्किने पनि भेटिन्छन् |
स्वदेश फर्किएपछि उनीहरुले घरैमा बसेर लाखौँ रुपैयाँ आम्दानी गरेका छन्।
तिनै युवामध्ये एक हुन् थर गाउँपालिका–५, ओख्रका ३१ वर्षीय लिलम बुढाथोकी|
मनग्य कमाउने सोचले अलिअलि भएको पैसा पनि म्यानपावरलाई बुझाएर कहिले कतार त कहिले मलेसिया पुगेका बुढाथोकीले छवर्ष विदेशमा बिताएपछि स्वदेशमै केही गर्ने सोचले फर्किए|
अहिले उनले व्यावसायिक कुखुरापालनलाई आम्दानीको स्रोत बनाएका छन्।
चार वर्षदेखि कुखुरा फार्म खोलेर व्यावसायिक बनेका बुढाथोकीले सात सयभन्दा बढी कुखुरा पालेका छन्|
शुरुवातमा ५० हजारमा कुखुरापालन व्यवसाय शुरु गरेका उनले मासिक ३५ हजार बचत गर्छन्|
व्यवसायमा लगानी पनि बढ्दो छ।
विसं २०५८ मा १० कक्षा उत्तीर्ण गरेपछि उनी प्राविधिक सीपको खोजीमा मोरङ झरे|
उर्लाबारीमा ६ महिना बिजुली सम्बन्धि तालिम लिए।
“परिवारबाट टाढा रहेर जति नै पैसा कमाए पनि मनमा शान्ति मिल्दैन,” उनले भने|
गाउँ÷गाउँमा फ्रेस हाउस खुलेपछि उनलाई बजारको कुनै समस्या छैन |
ओख्रे बजारमा बुढाथोकीको आफ्नै फ्रेस हाउस समेत छ।
अहिले फार्ममा पाँच लाखभन्दा बढी लगानी छ|
त्यही व्यवसायबाट भएको आम्दानी बैंकमा तीन लाख बचत गरेका छन्|
व्यवसायबाटै उनी ऋणमुक्त भएका छन् ।
तराईमा आएको बाढीका बाबजुत यो वर्ष हालसम्मकै उच्च परिमाणमा धान उत्पादन हुने भएको छ।
कृषि विकास मन्त्रालयले यो वर्षको धान उत्पादनले विगतका सबै इतिहास तोड्ने दावी गरेको छ|
मन्त्रालयका सहप्रवक्ता शंकर सापकोटाले यो वर्ष हालसम्मकै धेरै धान उत्पादन हुने प्रक्षेपण गरिएको बताए।
‘विभिन्न जिल्लाबाट गरिएको प्रारम्भिक रिपोर्टिङका आधारमा यो वर्ष सबैभन्दा धेरै धान फल्ने छ’ उनले भने|
मन्त्रालयले यस वर्ष धानको उत्पादन ५४ लाख मेट्रिक टन नाघ्ने अनुमान गरेको छ|
मन्त्रालयका अनुसार गत वर्ष ५२ लाख ३२ हजार मेट्रिक टन धान उत्पादन भएको थियो।
धान रोप्ने समयमै पर्याप्त वर्षा भएकाले यो वर्ष खडेरीको प्रकोप नदेखिएको सापकोटाले बताए|
‘साउनमै पर्याप्त वर्षा भएपछि सबैतिर पर्याप्त पानी भयो, जसले गर्दा सिँचाइको समस्या भएन, धानको उत्पादनलाई सकारात्मक प्रभाव पर्यो’ उनले भने ‘बाढी पसेको खेतमा पनि पानी बाहिर प्रवाह हुन सक्यो।’
मल वितरणको प्रभावकारिताले पनि धान उत्पादनमा टेवा पुगेको उनको भनाइ छ|
‘समयमै पर्याप्त मल तथा बिउबिजनको उपलव्धता, बढ्दो यान्त्रिकरण लगायतका कुरा पनि यसमा जोडिएका छन्’ उनले भने।
कुल गार्हस्थ्य उत्पादन (जिडिपी) मा कृषि क्षेत्रको हिस्सा ३१ प्रतिशत छ|
त्यसमा पनि धानको हिस्सा सबैभन्दा धेरै छ|
गत वर्षको धान उत्पादनले त्यसअघिका सबै रेकर्ड तोडेको थियो|
तर यसपालि झन् धेरै धान उत्पादन हुने भएपछि यसले अर्थतन्त्रमै टेवा पुग्ने आशा गरिएको छ।
धान उत्पादन बढे पनि उत्पादनयोग्य क्षेत्रफल भने बढ्न सकेको छैन|
कृषि मन्त्रालयको तथ्याङ्क हेर्दा गत वर्ष प्रतिहेक्टर क्षेत्रफलमा सरदर ३ दशमलव ३७ मेट्रिक टन धान उत्पादन भएको छ।
बारामा यस वर्ष कुल सात हजार ५०० हेक्टर क्षेत्रफलमा विभिन्न जातका आलुखेती गरिएको छ ।
जिल्ला कृषि विकास कार्यालयका प्रमुख शिवरत्न साहका अनुसार गत साउनको अन्तिम सातामा परेको अबिरल वर्षासँगै आएको बाढीले धानखेती नष्ट भएपछि कृषकले थप आलुखेती गरेका थिए ।
“गत वर्षको तुलनामा यस वर्ष आलुखेतीमा वृद्धि भएको छ,” साहले भने|
 आलुखेतीका लागि जिल्ला कृषि कार्यालयले बीउ उपलब्ध नगराएपछि कृषक स्वयम् आफैले आलुखेती गरेका थिए ।
हाल कलैया बजारमा जिल्ला बाहिरबाट आएका नयाँ आलु प्रतिकिलो  ६०, कृषकले कोल्ड स्टोरमा भण्डारन गरेको आलु  २५ देखि  ३० सम्ममा बिक्री भइरहेको छ |
आव २०७३÷७४ मा कृषकले विभिन्न जातको आलुखेती सात हजार ४५ हेक्टर क्षेत्रफलमा प्रति हेक्टर १५ मेक्ट्रिक टनका दरले उत्पादन हुँदा  एक अर्ब ५८ करोड ५१ लाख २५ हजार बराबरको एक लाख ५० हजार ६७५ मेट्रिक टन आलु उत्पादन भएको कृषि कार्यालयले जनाएको छ ।
जिल्लाको अमृतगञ्ज, गोलागञ्ज, हरिहरपुर, देवपुरटेटा, उचिडिह, भगवानपुर, मटिअर्वा, पिपरपाती, बरियारपुर, प्रस्टोकालगायतका ठाउँ आलुखेतीको पकेटक्षेत्र मानिन्छ |
जिल्लामा सि ४०, खुम्मलटार रातो जातिका आलु लगाउने गरिएको छ ।
बैतडीसहित मध्यपहाडी क्षेत्रमा गहुँ छर्न सुरू भएसँगै किसान गहुँ छर्ने काममा व्यस्त छन्।
कात्तिक पहिलो सातादेखि मंसिर दोस्रो सातासम्म गहुँ छर्नका लागि उपयुक्त समय भएको जिल्ला कृषि विकास कार्यालयका योजना अधिकृत कर्णबहादुर चन्दले बताए।
गहुँ छर्ने बेलामा खेतलाई राम्रोसँग खनजोत गरी गोबर मल हालेर गहुँ छरेमा उत्पादन राम्रो हुने उनले बताए|
बैतडीमा २० हजार ९०० हेक्टर क्षेत्रफल जमिनमा गहुँखेती गरिँदै आएको छ।
सिँचाइ सुविधा नहुँदा समस्या
बैतडीजस्ता मध्यपहाडी क्षेत्रमा गहुँ छर्ने चटारो भए पनि सिँचाइ सुविधा नभएका ठाउँका किसान भने मार्कामा परेका छन् |
दश हजार ६५० हेक्टरमा मात्रै सिँचाइ सुविधा भएकाले अन्य किसानले भने अकाशे पानीको भरमा बस्न बाध्य छन् |
खास गरेर लेकाली क्षेत्रमा सिँचाइको सुविधा नहुँदा अकाशे पानीको भरमा गहुँखेती गर्नु परिरहेको किसानले बताएका छन् |
सिँचाइको सुविधा नहुँदा सोचेअनुसार उत्पादन हुन नसकेको उनीहरूको भनाइ छ।
सिँचाइको सुविधा नभएका ठाउँका किसान आकाश हेरेर बस्नुपर्ने बाध्यता रहिआएको सुर्नया गाउँपालिकाका किसान मोहनबहादुर विष्टले बताउनुभयो |
जिल्लामा २० हजार ९०० हेक्टर जमिनमा गहुँखेती गरिँदै आए पनि १० हजार ५०० हेक्टरमा मात्रै सिँचाइको सुविधा छ |
सिँचाइको सुविधा नभएका ठाउँमा आकाशे पानी नपरेकाले गहुँ छर्न समस्या भएको किसानले बताएका छन् ।
अधिकांश लेकाली क्षेत्रमा सिँचाइको सुविधा छैन् |
बैतडीमा कात्तिक पहिलो सातादेखि मंसिर दोस्रो सातासम्म गहुँ छर्नका लागि उपयुक्त समय भए पनि सिँचाइ सुविधा नभएका ठाउँमा गहुँ छर्न समस्या भएको छ ।
धान बाली भित्र्याएर गहुँ खेतीको तयारीस्वरुप खेत खनजोतमा लागेका कैलाली जिल्लाका किसान रासायनिक मलको अभाव भएपछि चिन्तित छन्।
सरकारी अनुदानको मल बिक्री वितरणको जिम्मा पाएको कृषि सामग्री कंलि र साल्ट ट्रेडिङ कर्पोरेशन लि धनगढीमा मलको मौज्दात सकिएपछि जिल्लामा मलको अभाव सिर्जना भएको हो।
मल अभाव हुँदा यस वर्ष गहुँको उत्पादन घट्ने स्थानीयवासी रामदासराम रानाले गुनासो गरे|
सहकारी संस्थामार्फत बिक्री हुने अनुदानको मल स्थानीय बजारका एग्रोभेट पसलबाट बिक्री हुने गरेको भए पनि नियमकारी निकाय मौन बसेको गुनासो कृषकको छ।
साल्ट ट्रेडिङ कर्पोरेशन धनगढी कार्यालयका सहायक महाप्रबन्धक केशवप्रसाद पाण्डेले कार्यालयमा युरिया झण्डै ३०० र पोटास १५ मेटन मौज्दात भए पनि डिएपी मलको मौज्दात सकिएको बताए।
डिएपीको सट्टा प्रयोग गरिने सिंगल सुपर फस्फोेट (एसएसपी) मलको मौज्दात पनि कार्यालयमा शुक्रबारै सकिएको बताइएको छ |
यद्यपि आगामी एक हप्ताभित्र ५०० मेटन डिएपी कार्यालयमा आइपुग्ने खबर आएको पाण्डेले बताए।
गहुँ छरेकै दिन डिएपी आवश्यक पर्ने भए पनि यो मलको अभाव हुँदा समस्या भएको किसानले बताएका छन् |
दुई निकाय कृषि सामग्री र साल्ट ट्रेडिङबीचको अधिकृत बिक्रेता (डिलर)का विषयमा देखिएको विवादले पनि जिल्लामा बेलाबखत मलको अभाव हुने गरेको बताइन्छ।
विवादकै कारण साल्ट ट्रेडिङले केही महिना मल बिक्री गर्न नपाएकामा विवाद सुल्झिएसँगै गत असोजदेखि पुनः मलको बिक्री वितरण गर्न थालेको छ|
यी दुवै निकायले सहकारी संस्थामार्फत अनुदानको रासायनिक मल बिक्रीवितरण गर्दै आएका छन् |
धान र गहुँको दुई याममा गरिने खेतीका लागि सुदूरपश्चिम ७ नं प्रदेशमा झण्डै १२ हजार मेटन रासायनिक मलको आवश्यकता पर्ने गरेको छ।
एक दशकअघि उच्च हिमाली भेकमा हलुवावेद नाम सुन्दा यो के हो भनेर सोध्ने गरिन्थ्यो|
अनार फल त दारिमजस्तै हुँदो रहेछ, यो हाम्रो ठाउँमा फल्छ होला भनेर अड्कल काटिन्थ्यो|
अमिलो लिन कालीकोट, दैलख र सुर्खेतसम्म पुग्थे, यहाँका नागरिक |
टिमुर नासोको रुपमा जाजरकोटबाट मगाइन्थ्यो |
अहिले यी सबै फलफूल भने जुम्लाका केही बस्तीमा फल्दै आएका छन्।
समुद्री सतहदेखि करिब दुई हजार ३०० मिटर उचाइमा रहेको चन्दननाथ–३ को सिमखाडा गाउँमा यी सबै फलफूल स्थानीय कृषक लक्ष्मीबहादुर खत्रीले उत्पादन गर्दै आएका छन्|
कृषक खत्रीले १५ वर्षअघि जुम्ला कर्णाली प्राविधिक शिक्षालयबाट हलुवावेदको बोट ल्याएर लगाएको सात वर्षपछि फल दिन थालेको बताए।
“यसले शुरुका दिनमा दुई/चार फल दियो, अहिले डेढ क्विन्टल जति फल्छ र बजारमा प्रति गोटा रु पाँचदेखि १० मा बिक्री गर्छौं” उनले भने|
त्यस्तै, अनार र अमिलो पनि आफ्नै आँगनमा फलाउँदै आएको उनले बताए|
उनका अनुसार औषधिजन्य गुण भएको मसलाजन्य चीज टिमुर लगाउँदा पनि यसले फल दिन थालेको छ।
समुद्री सतहबाट एक हजार २०० देखि एक हजार ४०० मिटर उचाइमा फल्ने हलुवावेद हिमाली जिल्लामा फल्नु जलवायु परिवर्तनको प्रभाव एक मुख्य कारण भएको बागवानी अनुसन्धान केन्द्र राजीकोट जुम्लाका वरिष्ठ वैज्ञानिक युवराज भुसालले बताए|
उनले भने “पहाडी भेकमा फल्ने यो फल जुम्लामा फल्नु हावापानीको विशिष्टता र चिसो सहन क्षमताको जात अर्को कारण हुन सक्छ।”
विगतको जस्तो चिसो घटेर ताप बढ्दै जाँदा यी फलफूल उत्पादन भएको हुनसक्ने स्थानीय जगन्नाथ उपाध्यायले बताए|
हावापानी फिल्ड कार्यालय जुम्लाका प्रमुख एपी चौरसियाका अनुसार दुई वर्षदेखि जुम्लाको अधिकतम तापक्रम २८–३२ डिग्री सेन्टिग्रेड पुगेको छ भने न्यूनतम तापक्रम माइनस आठ डिग्री सेन्टीग्रेड छ।
जहाँ कि आजभन्दा एक दशकअघि जुम्लाको अधिकतम ताफक्रम २४–२६ र न्यूनतम तापक्रम माइनस १२–१४ डिग्री सेन्टिग्रेड रहेको फिल्ड कार्यालयको अभिलेखमा छ।
जुम्लाको तातोपानीमा हलुवावेद राम्रोसँग फल्दै आएको छ भने साविकको कुडारी गाविसको साँपुल्ली गाउँमा अनार पाइन्छ |
हिजो स्याउ फल्ने ठाउँमा आज हलुवावेदको विकास हुन थालेको छ|
स्याउले भने दुई हजार ६०० देखि तीन हजार मिटरको उचाइमा राम्रो उत्पादन दिन थालेको कृषि विज्ञले बताउँदै आएका छन्|

विगत केही सातादेखि भारतले नेपालको अलैंची र अदुवा निकासीमा लगाएको प्रतिबन्ध फुकुवा भएको छ|
वाणिज्य मन्त्रालयका सहप्रवक्ता रामकृष्ण अधिकारीले मेची भन्सारबाट अदुवा तथा अलैँची निकासी भएको जानकारी दिए|
भन्सार तथा अदुवा व्यवसायीहरुले निकासी हुन थालेको जानकारी दिएको उनले बताए।
निकासीमा भइरहेको अवरोध सम्बन्धमा वाणिज्य मन्त्रालयको पहलमा एक सरकारी टोलीले भारतको सिलगुडीस्थित कस्टम कमिसनर लगायत भारतीय भन्सारका पदाधिकारीहरुसंग कात्तिक ५ गते छलफल गरेको थियो।
छलफलमा काँचो अदुवा निकासी गर्दा भारतमा लाईसेन्स लिईरहनु नपर्ने, अदुवाको अन्य क्याटगोरीबाट काँचो अदुवा निकासी हुँदा जिएसटी लाग्ने भएकाले काँचो अदुवाकै क्याटगोरीबाट निकासी गरी जिएसटी नलाग्ने व्यवस्था गर्नु पर्ने र नेपाल भारत वाणिज्य सन्धि अनुसार नेपालको कृषिजन्य वस्तुहरु निर्वाध रुपमा भारत निकासी हुनु पर्ने प्रावधानलाई लागू गर्नुपर्ने माग नेपाली प्रतिनिधि मण्डलले उठाएको थियोा।
भारतीय पक्ष नेपाली पक्षले उठाएका विषयमा सकारात्मक हुँदै समस्या समाधानका लागि तत्काल सम्बन्धित निकायमा आवश्यक पहल गर्ने आश्वासन दिएको थियो।
उक्त छलफलका आधारमा भारतको सिलगुडीस्थित भारतीय भन्सारबाट भारतको सम्बन्धित निकायहरुमा समस्या समाधानका लागि पत्राचार गरेको र हाललाई नेपालको काँचो अदुवा निकासी खुला भई सहजीकरण भएको वाणिज्य मन्त्रालयले जनाएको छ।
छलफलमा नेपालका तर्फबाट वाणिज्य मन्त्रालयका उपसचिव तर्कराज भट्ट, नेपाली महावाणिज्यदूतावास कोलकाताका उपमहावाणिज्यदूत नारायण शर्मा, मेची भन्सार कार्यालयका प्रमुख टेक बहादुर अर्याल लगायतको सहभागिता थियो।
त्यस्तै अदुवा उत्पादक व्यवसायी संघका अध्यक्ष नरेन्द्र खड्का, भन्सार एजेन्ट संघका अध्यक्ष मोहन निरौला लगायत भारतीय आयातकर्ताको समेत छलफलमा सहभागिता रहेको थियो ।
जिल्लाका किसानले लगाएको अदुवामा गानो कुहिने, गबारो र पात बेरुवालगायतका विभिन्न रोगको संक्रमण देखिन थालेको छ।
खाद्यान्न बाली मासेर लगाएको व्यावसायिक अदुवा खेती रोगले सखाप पारेपछि किसान चिन्तित भएका छन्|
जिल्लामा मुख्य नगदेबालीका रुपमा खेती भइरहेको अदुवाको माउ झिकिसकेपछि रोगको संक्रमण देखा परेको हो।
अदुवामा गानो कुहिने, गबारो र बेरुवाको संक्रमण देखापरेको किसानले बताएका छन्|
शुरुमा गानो कुहिने र पछि पहेँलिँदै क्रमशः बोटै मरेर जाने गरेको छ|
केही क्षेत्रका किसानले लगाएको अदुवामा भने गबारो र बेरुवाको संक्रमण छ |
अदुवाका लागि गानो कुहिने रोग सबैभन्दा बढी हानिकारक मानिन्छ |
गानो कुहिने रोगले अदुवाको फल नै सखाप पार्छ।
फेदाप, आठराई र छथर गाउँपालिकाका किसानले लगाएको अदुवामा रोगको संक्रमण देखिएको छ |
साउन र भदौमा अदुवाको माउ झिकेको र माउ झिकिसकेपछि गानो कुहिने रोगको संक्रमण देखापरेको फेदाप गाउँपालिका–१, सिम्लेका किसान तेजनाथ भट्टराईले बताए।
“अदुवाको बोट हरियो हुँदै जाँदा गानो कुहिने गर्छ, अनि बिस्तारै पहेँलो भएर अदुवाको बोटै मर्छ”, उनले भने।
खनेर बजारमा पु¥याउने बेलामा अदुवामा रोग लागेपछि किसान मारमा परेका छन् |
फेदाप गाउँपालिकाका सबै वडामा अधिकांश किसानले अदुवाको खेती लगाएका छन्|
सिम्ले, जलजले, ओयाक्जुङ र इसिवुमा अदुवाको व्यावसायिक खेती भइरहेको छ।
आठराई गाउँपालिकाको थोक्लुङ, सक्रान्ति, छातेढुंगा र इवामा अदुवाको व्यावसायिक खेती शुरु भएको छ|
“साउनको अन्तिम साताबाटै गाना कुहिने रोग देखा पर्यो”, आठराई गाउँपालिका–७, थोक्लुङका रामप्रसाद तिम्सिनाले भने “अदुवा बारीमा नै सकिन लाग्यो, एग्रोभेटबाट ल्याएको औषधिले पनि काम गरेन।”
यहाँका अधिकांश किसानले लगाएको अदुवामा रोगको संक्रमण देखिएको छ |
गतवर्ष पनि यहाँका किसानले लगाएको अदुवा रोगले सखाप पारेको थियो |
कृषि प्राविधिकका लागि माग गरे पनि सुनवाइ नभएको किसानको गुनासो छ |
पानी परेर घाम लाग्दा र माउ झिकेपछि अदुवा मर्न थालेको आठराई गाउँपालिका–५ छातेढुंगाका सोमनाथ आचार्यले बताए।
“मकै कोदोभन्दा फाइदा हुने देखेर अदुवाको खेती थालियो, तर यसमा झन धेरै दुःख छ,” उनले भने।
आम्दानी मनग्य हुने देखिए पनि अदुवाको खेतीदेखि बजारसम्म पु¥याउन निकै सकस हुने गर्छ|
“खेती थाल्दैदेखि ध्यान दिनुपर्छ, माटो बनाएर मल पुर्याएर खेती नलगाए रोगले झनै सखाप पार्छ”, आचार्यले भने|
विगतभन्दा यस वर्ष रोगको संक्रमण बढी देखा परेको छ |
गत वर्ष पनि यस्तै रोगको संक्रमण देखापरेको थियो।
“समस्या राख्दा कसैले चासो दिँदैन, प्राविधिक पनि आउँदैनन्, अन्दाजका भरमा किनेको औषधिले काम गर्दैन”, फेदाप गाउँपालिका–१, सिम्ले साक्फाराका कुमार खड्काले भने|
खड्काले दुई क्विन्टल अदुवा रोपेका छन्|
तर यस वर्ष रोगको संक्रमणका कारण १० क्विन्टलभन्दा बढी उत्पादन नहुने उनको भनाइ छ ।
किसानका अनुसार मलखाद मिलाएर रोपे एक क्विन्टल अदुवा रोप्दा आठ गुणाभन्दा बढी उत्पादन हुन्छ|
यसपालि खेती लगाएको मध्ये आधाभन्दा बढी अदुवा बारीमै रोगले सखाप पारिसकेको किसानको भनाइ छ|
यहाँका किसानले अदुवामा लागेको रोगबारे प्राविधिकको परामर्श बिनै निजी एग्रोभेटबाट विषादी किनेर प्रयोग गरिरहेका छन्।
जिल्ला कृषि विकास कार्यालय यसबारे बेखबर छ |
गाउँ–गाउँमा सडकको पहुँच पुगेसँगै किसानले अदुवा खेतीको क्षेत्र बढाएका छन्|
विसं २०५२ देखि शुरु भएको अदुवाको पछिल्लो दशकमा व्यावसायिक खेती ह्वात्तै बढेको फेदाप गाउँपालिका–३, जलजलेका दयाराम भट्टराईले बताए।
अहिले जलजले गाउँका करिब ५०० भन्दाबढी घरधुरीले अदुवा खेती गरिरहेका छन् |
रोगको संक्रमण कम र मौसममा उचित मूल्य पाए अदुवाबाटै यहाँका अधिकांश घरधुरीले वर्षदिनको हातमुख जोर्ने मेलो जुटाउने गरेका छन्|
रोगको संक्रमणमा वृद्धि र मूल्यमा आएको कमीका कारण धेरै किसानले पछिल्लो वर्ष खेतीको क्षेत्रफल घटाएका छन्।
जिल्लामा नसे र बोसे दुई जातको अदुवाको खेती बढी गरिन्छ |
हाल कूल २६० हेक्टर क्षेत्रफलमा अदुवाको खेती भइरहेको जिल्ला कृषि विकास कार्यालयको तथ्यांकमा उल्लेख छ|
कार्यालयकी बागवानी विकास अधिकृत दीपा देवले किसानले अदुवा खेतीको बारेमा जानकारी नै नलिई खेती लगाइरहेकाले समस्या आउने गरेको बताए।
विशेषगरी ढुसीजन्य रोगका कारणले अदुवाको गानो कुहिने हुँदा प्रत्येक वर्ष नयाँ ठाउँमा रोप्दा रोग नलाग्ने उनको भनाइ छ |
अदुवा रोप्नु अगाडि नै माटो परीक्षण गरेर लगाए पनि यस्तो समस्या नआउने उनको सुझाव छ |
तर अहिले बाली निकाल्ने बेलामा देखिने रोगको खास उपचार नै छैन।
राजधानीमा यतिबेला तरकारीको मूल्य आकासिएको छ|
कतिपय तरकारीको सिजन सुरु हुँदै गरेको त केहीको सिजन सकिनै लागेकाले महँगो भएको कालिमाटी फलफूल तथा तरकारी बजार विकास समितिले जनाएको छ|
समितिका अनुसार अहिले तरकारीका लागि ‘सिजनल ग्याप’को अवधि भएकाले महँगो पर्न गएको हो।
समितिका योजना अधिकृत रमेश डंगोल केही दिनपछि सिजनका तरकारी बजारमा पर्याप्त आउने र त्यसपछि क्रमिक रुपमा मूल्य घट्दै जाने बताउँछन्|
‘यतिबेला कुनै पनि तरकारीको उपयुक्त सिजन होइन, केहीको सिजन सकिएको छ भने केहीको सुरु हुन लागेको छ, यो सिजनल ग्याप हो, त्यसैले राजधानीमा तरकारी भित्रिँदा नै महँगो पर्न गएको छ’ उनले भने।
उनका अनुसार यतिबेला बोडी, परवर, घिरौंला, घिउ सिमी, भान्टा, तिते करेलाजस्ता तरकारीको सिजन सकिएको छ|
जसले गर्दा यी अधिकांश तरकारी खुद्रा बजारमा मूल्य प्रतिकेजी १ सय रुपैयाँको हाराहारीमा छ।
त्यस्तै नयाँ आलु, काउली, साग, बरेलाजस्ता तरकारीको सिजन सुरु हुनै लागेकाले यी तरकारी महँगो हुन गएको हो|
‘सिजन सुरु भएका तरकारी पनि बजारमा पर्याप्त आउन सकेको छैन, यसले गर्दा महँगो पर्न गएको हो, जब बजारमा यी तरकारी पर्याप्त आउँछ, अनि मूल्य घट्न थाल्छ’ डंगोलले भने।
समितिका अनुसार कालिमाटीमै यतिबेला काउलीको मूल्य प्रतिकेजी ८० रुपैयाँ छ|
सर्वसाधारणले पायक पर्ने तरकारी पसलबाट किन्दा यसको मूल्य १ सय रुपैयाँ तिर्नुपर्दछ|
त्यस्तै कालिमाटीमा नयाँ रातो आलु प्रतिकेजी ६० रुपैयाँ छ|
सिजनमा सोही मूल्यमा एक धार्नी आलु पाइने भए पनि अहिले भने साढे दुई गुणा महँगो तिर्न उपभोक्ता बाध्य छन्।
गोलभेँडाका लागि अहिलेको सिजन अनुपयुक्त भएकाले यसको मूल्य पनि खुद्रा बजारमा १ सय रुपैयाँभन्दा बढी पर्दछ|
कालिमाटी बजार विकास समितिले नै गोलभेंडाको खुद्रा मूल्य १ सय रुपैयाँ तोकेको छ|
‘हुन त गोलभेंडा बाह्रै मास पाइन्छ, तर अहिले आएको सानो गोलभेंडा व्यवसायिक रुपमा गरिएको टनेल खेतीको मात्रै हो यसकारण महँगो छ’  उनले भने।
पाल पोल्ट्री तथा लाइभस्टक क्षेत्रको समग्र विकास गर्ने उद्देश्यले सबैभन्दा ठूलो ‘नेपाल पोल्ट्री एण्ड लाइभस्टक अन्तर्राष्ट्रिय प्रदर्शनी २०१७’ चितवनमा हुने भएको छ।
नेपाल पोल्ट्री महासंघको आयोजनामा कात्तिक १७ देखि १९ गतेसम्म हुन लागेको उक्त अन्तर्राष्ट्रिय प्रर्दशनी चितवन एक्पो सेन्टर भरतपुरमा हुने छ।
प्रदर्शनीमा २ सय भन्दा बढी स्वदेशी तथा विदेशी स्टलहरु रहने बताइएको छ|
स्टलमा नविनतम प्रविधि रहनुका साथै पोल्ट्री तथा लाइभस्टकसँग सम्बन्धित सेमिनार पनि हुने आयोजकले जनाएको छ।
प्रदर्शनीमा नेपाल, भारत, जर्मनी, बेल्जियम, नेदरल्याण्ड, चीन, अमेरिका, टर्की, मलेसिया, ताइवान, इटली, इजराइल, बंगलादेश, लगायत देशबाट पोल्ट्री तथा लाइभस्टक कम्पनीहरुको उल्लेख्य उपस्थिति हुने बताइएको छ।
माग अनुसारको आपूर्ति नभएपछि तरकारीको मुल्य दोब्बर भएको छ |
 हिन्दुहरुको महान चाड दशैँ र तिहारको बीचमा तरकारी आपूर्तिमा हवात्तै कमि आएपछि राजधानी काठमाण्डौमा तरकारीको मुल्य अकासिएको हो ।
अघिपछि खचाखच तरकारी पाईने काठमाडाैं को कालिमाटी फलफूल तथा तरकारी विकास समिति र बल्खु कृषि तथा तरकारी बजारमा अहिले पर्याप्त तरकारी आउन नसकेपछि त्यसको प्रत्यक्ष प्रभाव उपभोग्य मुल्यमा देखिएको हो ।
सर्वसाधारणको भान्सामा दैनिक उपभोगमा आउने आलु, प्याज, टमार, काउली लगायत तरकारीको मुल्य दशै अघिको तुलनामा दोब्बर भएको छ ।
दशैँ अगाडि ढकको ४ सय रुपैयामा पाईने काउलीको अहिले थोक मुल्य ८ सय रुपैया पुगेको छ |
त्यसैगरी २ सय रुपैया प्रति ढकको लौका अहिले ३ सय ५० रुपैया पुगेको छ ।
नेपाल र चीनबीचको सम्झौतासँगै शुरु भएको परियोजनामार्फत परीक्षणका रुपमा लगाइएको चिनियाँ हाइब्रिड धानको उत्पादन चारगुणाले वृद्धि भएको पाइएको छ ।
सम्झौतासँगै सन् २०१६ देखि तीन वर्षे चाइना नेपाल प्राविधिक सहयोग परियोजनामार्फत परीक्षणका रुपमा भक्तपुरमा लगाइएको चिनियाँ हाइब्रिड धान उत्पादनमा वृद्धि भएको पाइएको हो ।
मध्यपुरथिमिमा करिब १२ रोपनी जग्गामा यस वर्ष परीक्षणका रुपमा लगाइएको एलपिएम बिआर १६२८ र एलपिएम बिआर १६३२ जातको धानको नेपाल कृषि अनुसन्धान परिषद् (नार्क), चिनियाँ टोली, चाइना नेपाल प्राविधिक सहयोग परियोजना, कृषि वनस्पति महाशाखा, धान लगाउने कृषकको टोलीसहितले आज अवलोकन गरेको हो ।
कार्यक्रममा चिनियाँ टोलीका संयोजक जिहाङ जोहुईले चीनको आर्थिक एवं प्राविधिक सहयोगमा शुरु भएको सो परियोजनाले चीन र नेपालमा विभिन्न तालीम उपलब्ध गराएको बताए |
उनले चीनको ६७ जातका धानको परीक्षण नेपालमा शुरु गरिएको र चिनियाँ हाइब्रिड धान प्रतिहेक्टर ८ टनदेखि १० टनसम्म उत्पादन हुने बताए ।
धान तथा मकैका लागि चीनले नेपालमा प्राविधिक सहयोग, ट्र्याक्टर, राइस मिल, ट्रान्सप्लान्ट यन्त्रलगायतका सहयोग गरेको छ भने धानको प्रयोगशाला बनाइदिने भएको छ ।
स्थानीय किसानले धानमा कालोपोके आएको र केही बोट मर्ने समस्या आएको बताउँदै यसलाई नियन्त्रण गर्न सके उत्पादनमा वृद्धि हुने बताए |
धान पसाउने बेलामा केही बोट मर्ने र केही बाला नलाग्ने समस्या छ ।
यस वर्ष अम्बामा देशैभर अम्बामा रोग देखा पर्‍यो|
अम्बामा  साना-साना कालो दागहरु भेटिए।
यस  सिजन अम्बामा देखिएको रोगलाई सरकारले ‘क्यानकर’ अर्थात खटिरे रोगको प्रकोप देखिएको जनाएको छ।
कृषि विभाग अन्तगर्तको फलफूल विकास केन्द्रकी कार्यक्रम निर्देशक डाक्टर रमिता मानन्धरले अम्बामा कालो कालो दाग खटिरे रोग भएको जानकारी दिइन् ।
नेपालमा व्यवसायिक रुपमा ठूलो मात्रामा अम्बाको खेती गरिदैँन्।
त्यसैले यसमा लाग्ने रोग, बिउका आधुनिक प्रजाती तथा यसको महत्वका बारेमा चासो र अध्ययन कम देखिएको छ’ मानन्धरले बताइन्।
फलफूल क्षेत्रको प्रवद्धन गर्ने जिम्मा पाएको फलफूल विकास निर्देशनालयले अम्बामा देखिने विभिन्न प्रकारका रोग, तीनको कारण र समस्याका बारेमा पर्याप्त जनचेतना फैलाउन भने सकिरहेका छैन्।
किनभने अम्बाको अहिलेसम्म ब्यावसायिक खेती गरिएको छैन् ।
कृषि विज्ञ राजेन्द्र देवकोटा  यस वर्ष अम्बामा खटिरे रोग ‘Physalospora psidi’ नामक ढूसीवाट लाग्ने गरेको बताए।
यो रोग लागेपछि अम्बाको उत्पादन ९० प्रतिशत तथा गुणस्तर शतप्रतिशतले घटाउने देवकोटा बताउँछन्।
उनले बताए अनुसार खटिरे रोग प्रायजसो फल तथा आंशिक रुपमा पातमा देखा देखापर्ने गर्दछ।
यस रोग लाग्नुपूर्व खैरो वा सिन्दुरे रंगका साना थोप्ला देखा पर्दछन भने पछि यी बढ्दै जान्छन्।
त्यसपश्चात यसले फललाई कडा पार्दै लैजाने, आकारमा बिकृति ल्याउने र अन्तमा फुटाउने गर्दछ।यो प्राय जाडोमा भन्दा बर्षात को मौसममा बढी देखा पर्ने गर्दछ।
लैँचीको कारोबार ठप्प भएपछि चाडबाडका लागि खर्च जुटाउन किसानलाई मुस्किल भएको छ ।
मूल्यमा निकै कमी आएपछि गत वर्षदेखि नै कारोबार ठप्प पारेका गाउँका व्यापारीले मूल्य अझै घट्न सक्ने भन्दै अलैँची खरिद गर्न चासो देखाएका छैनन् ।
दशैँ तिहारजस्ता चाडबाडको खर्च धान्न अलैँची बिक्री गर्न चाहने किसानले गाउँबाटै अलैँची बेच्न पाएका छैनन् |
गाउँका व्यापारीले बजारमा चलेको भाउमा समेत अलैँची लिन नमानेपछि व्यापारीले भनेकै मूल्यमा बिक्री गर्नुपर्ने किसानको बाध्यता छ |
गत वर्ष यस याममा अलैँची प्रतिकिलो रु दुई हजार ५०० मा कारोबार भएको थियो भने यस वर्ष मूल्य घटेर प्रतिकिलो  ६५०  रुपैयाँ पुगेकाे छ ।
मूल्य अझै घट्ने भन्दै व्यापारीले अहिलेको बजारभाउमा समेत अलैँची खरिद गर्न मानेका छैनन् |
घरखर्च चलाउन समस्या परेका किसानले व्यापारीले भनेकै मूल्यमा अलैँची बिक्री गरिरहेका आठराई गाउँपालिका–४, इवाका शेरबहादुर इङ्नामले बताए|
समय बित्दै जाँदा मूल्य बढ्ने आशामा रहेका कतिपय किसानले गत वर्षको अलैँचीसमेत बिक्री गरेका छैनन् |
यस वर्षको नयाँ फसल पनि बिक्री गर्न शुरु भइसकेको छ ।
आर्थिक संकटमा परेका र थोरै मात्रै उत्पादन हुने किसानले सस्तोमै बिक्री गरिरहेका छन् |
तर धेरै उत्पादन हुने र व्यावसायिक अलैँचीखेती गरिरहेकाले भने यस वर्षको अलैँची बिक्री गरेका छैनन् ।
“दशैँ खर्च धान्न २० किलो अलैँची लिएर बजार पुगेँ, तर व्यापारीले किन्नै मानेनन्”, इङ्नामले भने, “नबेचौँ, घर खर्च चाहिएको छ, बेचौँ भने व्यापारीले बजारभाउभन्दा पनि कम मूल्य मात्रै दिन्छु भने ।” अन्ततः कम मूल्यमै अलैँची बिक्री गरेर फर्किएको उनले सुनाए ।
बदलिँदो मौसमका कारण मोरङमा उन्नत जातको धानबालीको उत्पादन घट्ने देखिएको छ ।
असोजमा अत्यधिक तापक्रमका साथै वर्षाले गर्दा मन्सुली सब–१ जातका धानबालीको पूल बिग्रेका कारण दाना नभरिएको र चपेटा भएर निस्केकाले उत्पादन घट्ने भएको हो ।
अन्तर्राष्ट्रिय धान अनुसन्धान संस्थाले मोरङमा विभिन्न पाँच प्रकारका उन्नत जातका स्वर्ण सब–१, मन्सुली सब–१, बीआरआर ४४, बीआरआर–४२ र तेहराङ जातका बीउ वितरण गरेको थियो |
मन्सुली सब–१ जातिको धानबालीमा समस्या देखिएको सो संस्थानका कृषि अनुसन्धान तथा विकास अधिकृत कमल भट्टराईले जानकारी दिए।
मोरङका टङ्कीसिनुवारी, बाहुनी, कानेपोखरीलगायत ठाउँमा रोपाइँ गरिएको सो जातको अधिकांश धानबालीमा दाना नभरिएको र चपेटा भएर निस्केको उहाँले बताउनुभयो |
सो जातका धानबालीमा देखिएका समस्याका कारण उत्पादनमा हुने ह्रासबारे जानकारी संकलन गर्ने कार्य भइरहेको छ ।
यसअघि सुक्खा मौसम र डुबान क्षेत्रमा बढी उत्पादन दिनसक्ने स्वर्ण सब–१, मन्सुली सब–१, बीआरआर–४४ र तेहराङ जातका १० टन बीउ वितरण गरिएको थियो |
किसानलाई पाँच–पाँच किलोका दरले र सहकारी कृषक समूहलाई समेत बीउ उपलब्ध गराइएको थियो ।
बजारमा तरकारी मूल्य आकासिएको छ|
व्यापारीहरूले किसानको खेतबाट खरीद गर्दाको मूल्यमा दुईगुनाले वृद्धि गरी उपभोक्तालाई बेच्दैँ आएका छन्।
अहिलेको महंगीमा दैनिक तरकारी किनेर खान निकै समस्या परेको छ|
उपभोक्ताले तरकारी किलोमा होइन पाउमा मात्रै सोध्नुपर्ने बाध्यता भइसकेको छ।
तरकारीको मूल्य पसलै पिच्छे फरक फरक हुन्छ|
महंगो गरी किनेको तरकारी पनि स्वस्थकर हुँदैन|
नत यसको स्वाद हुन्छ नत स्वस्थकर नै|
विशेष गरेर सहरका बासिन्दालाई विषाधीयुक्त तरकारीले स्वास्थ्यमा गम्भीर समस्या पार्ने खतरा बढ्दै गएको छ।
तरकारीको गुणस्तर नाप्ने कुनै निकाय छैन|
बेलाबखत अनुगमन त गरिन्छ तर यसले निरन्तरता पाउँदैन|
यस्ता समस्याबाट बच्न आफैँ सतर्क हुनुनै उत्तम हुन्छ|
सहरमा आफ्नै घर हुनेले कौसी खेती गर्न सके तरकारीका लागि बजारको भर पर्नुपर्ने कम हुन्छ|
साथै स्वस्थ्यकर र अर्गानिक तरकारी घरमै फलाउन सकिन्छ|
घरमा थोरै मात्र खाली ठाउँ छ भने पनि गमलामा तरकारी लगाएर त्यो जग्गाको सदुपयोग गर्न सकिन्छ।
हाम्रो घरबाट दैनिक फोहर निस्कछ|
कति काम नलाग्ने फोहर हुन्छन् त कति प्राङगारिक मल बनाउने खालका|
 घरबाट निस्कने धेरै फोहर भनेको खाना बढी भएर फालिएको, तरकारी, गेडागुडी र फलफुलका बोक्रा हो।
अझ बगैचा छ भने रुखबाट झरेको पातपतिङगर हो|
तर घरबाट निस्किएका सबै फोहर हामी बर्गीकरण गर्दैनौ|
सबै फोहर जम्मा गछौं अनि नगरपालिकाबाट फोहर उठाउन आएको दिन पोको पारेर फालिदिन्छौं ।
उपत्यकाबाट दैनिक निस्कने ११ सय टन सिसडोलमा लगेर फाल्ने गरिएको छ|
तर घरबाट निस्किएका जैविक फोहर बेच्न सकिन्छ भनेर धेरैलाई थाहा नहुन सक्छ।
काठमाडौं महाराजगंजका दीपक लोहनीले अर्गानिक लाइभ नामक संस्था खोलेर फोहर किन्न सुरु गरेका छन्|
उनले घरबाट निस्कने जैविक फोहर प्रति किलो ५ रुपैयाँका दरले किन्छन् ।
फोहर किनेर उनले त्यसलाई जैविक मल बनाएर बेच्ने गरेका छन् |
मल बनाउन उनले महाराजगंजमा मा मल कारखानासमेत खोलेका छन्।
जैविक मलमा नाइट्रोजन फस्फोरस र पोटास हालेर प्रतिकिलो ३५ रुपैयाँमा उनी बेच्छन्|
अहिले उपत्यकामा तरकारी खेती गरिरहेकाहरुले उनको कारखानाबाट मल किनेर लैजाने गरेका छन्।
उनले अहिले काठमाडौं र ललितपुरका सयौं घरहरुबाट फोहर किनेर मल बनाइरहेका छन् |
फोहर नबेच्ने तर घरकै गमला, करेसाबारीमा मल बनाएर हाल्नेलाई कसरी मल बनाउन सकिन्छ उनले सित्तैमा तालिम दिइरहेका छन् ।
लोहनीका अनुसार उपत्यकाबाट निस्कने ७० प्रतिशत फोहरलाई मल बनाउन सकिन्छ|
जैविक फोहरलाई सस्तो, सजिलो र छिटो तरिकाबाट मल बनाउन सकिन्छ।
५ जनाको परिवार रहेको एउटा घरबाट दैनिक २ देखि साढे २ किलो फोहर निस्कने लोहनी बताउँछन् ।
‘नगरपालिकाले पैसा लिएर फोहर संकलन गरिरहेको छ,’ लोहनीले भने, ‘हामी पैसा दिएर किनिरहेका छौं |
‘
तरकारीको क्रेटमा फोहर जम्मा गरेर त्यसमा शक्तिशाली ब्याक्टेरिया साःगा हालेर ५ दिनभित्रै मल बनाउन सकिने उनले बताए|
नेवारी भाषामा सा भनेको मल र गा भनेको गाड हो ।
लोहनीले काठमाडौं उपत्यकामात्र होइन अहिले सोलु, धादिङ, बेनी लगायतका स्थानमा पुगेर फोहर किन्ने काम सुरु गरेका छन्|
टोल टोलमा पुगेर उनले फोहर बेच्न नचाहनेलाई कसरी मल बनाउन सकिन्छ सिकाउँछन् ।
थाइल्याण्डको सहरबाट निस्किएको फोहरबाट मनाइएको मल काठमाडौं आउन थालेपछि काठमाडौंबाटै निस्किएको फोहरलाई मल बनाउने अभियानमा आफू जुटेको उनले बताए।
अहिले काठमाडौंमा थाइल्याण्डको फोहरबाट बनेको प्राङगारिक मल किन्न सकिन्छ|
काठमाडौंमा एक किलोको १ सय १० र उपत्यकाबाट १ सय ३० रुपैयाँ पर्छ।
बडिगाड नदीले वर्षेनी खेतीयोग्य जमिन कटान गर्दै जाँदा अधिकांश खेतीयोग्य जमिन बगरमा परिणत भएको छ।
विगत २० वर्षदेखि निरन्तररूपमा गुल्मी दरबार गाउँपालिका–१ माझी बस्ती नजिकै रहेको डिल्लीओडार फाँटको खेतीयोग्य जमिन नदीले कटान गर्दै आएकाले अधिकांश फाँट बगरमा परिणत भएका हुन्।
अधिकांश सीमान्तकृत माझी समुदायको खेत संरक्षण नहुँदा वर्षेनी बडिगाड नदीले कटान गर्दै आएकाले बाँकी रहेको भाग पनि बगरमा परिणत हुने होकि भन्ने चिन्ताले माझी समुदाय चिन्तित भएका छन्।
डिल्लीओडार फाँटमा पहिला झण्डै ५  सय मुरी धान उत्पादन हुन्थ्यो तर वर्षेनी नदीले एकतर्फी खेत कटान गर्दै जाँदा अब भने करीब १५० मुरी धान उत्पादन हुने खेत मात्र बाँकी रहेको स्थानीय समाजसेवी होमबहादुर माझीले बताए।
समाजसेवी मेहरसिंह माझीले अधिकांश खेतीयोग्य जमिन नदीले कटान पनि बाँकी रहेको खेत संरक्षणका लागि समयमै तटबन्ध बनाइदिन आग्रह गरे।
पाँचथर फिदिम–१ का केशव नेम्वाङले वैदेशिक रोजगारी छोडर अहिले स्वदेशमा नै व्यावसायिक बाख्रापालन शुरु गरेका छन्।
फिदिम नगरपालिका–१ मा फेदेन बाख्रापालन फार्म नै दर्ता गराएर उनले यो व्यवसाय शुरु गरेका  उनले मासिक  ४० हजार आम्दानी गर्न सफल भएका  छन् ।
२०६६ सालमा वैदेशिक रोजागारीका लागि बेल्जियम  गएका  उनले झन्डै मासिक  एक लाख ५० हजार कमाउथे  तर उनी त्यसमा रमाएनन् नेपाल फर्के।
घर फर्किएपछि उनले वैदेशिक रोजगारीबाट कमाएको रकम बाख्रापालन व्यवसायमा लगानी गरे|
अहिले उनको फार्ममा बाेयर जातका बाख्राबाख्री र त्यसका पाठापाठी छन् |
पाठापाठी बिक्री गरेर उनले मासिक  ४० हजार भन्दा बढी आम्दानी गर्दै आएका छन् ।
फार्मबाट उत्पादन भएका पाठापाठी जिल्ला तथा झापा, इलाम, मोरङलगायत विभिन्न जिल्लाका सहकारी संस्था, व्यक्ति र समूदले लैजाने गरेका छन् |
दुई महिनासम्म हुर्काएका पाठापाठीे बीउको रुपमा बिक्री हुने गरेका छन् |
एउटा पाठा १५ हजारसम्म बिक्री हुने गरेको उनले बताए।
“अर्कोको देशमा गएर पसिना बगाएर बढी नै धन कमाए पनि बरु स्वदेशमै सिठोपिठो खाएर थोरै पैसा कमाएकोमा आनन्द र गौरव महसुस हुन्छ”  उनले भने।
अहिले पनि समाज र राज्यले कृषकलाई हेर्ने दृष्टिकोण बदल्न नसकेकोप्रति उनको गुनासो छ ।
व्यावसायिक रुपमै कृषि तथा पशुपालन क्षेत्रतर्फ लागेका युवालाई राज्यले समेत प्रोत्साहन गर्ने कार्यक्रम ल्याउनुपर्ने र हेर्ने दृष्टिकोण समेत परिवर्तन गर्नुपर्ने भनाइ नेम्वाङको छ |
उनलाई अहिलेसम्म जिल्ला पशुसेवा कार्यालयले  दुई लाख अनुदान स्वरुप दिएको छ भने उत्कृष्ट कृषक भनेर  १० हजार रकम र प्रमाणपत्र दिएको छ ।
यस्तै बाख्रापालन व्यवसायलाई अघि बढाउन विभिन्न प्राविधिक सहयोग पनि जिल्ला पशु विकास कार्यालयले गर्दै आएको छ |
पशुपालक कृषक नेम्वाङले बाख्रापालन फार्मबाट प्राप्त आम्दानीले फिदिम बजारमै ससेस फ्याक्ट्रीसमेत सञ्चालन गरेका छन्।रासस
दुई पात एक सुइरोको चिया नै सबैभन्दा गतिलो भनेर त्यसैलाई सबैभन्दा बढी दाममा किनबेच गरिन्थ्यो|
तर अब दुई पात एक सुइरोको चियाभन्दा ‘ह्वाइट टी’ उत्कृष्ट मानिन थालिएको छ।
एक पात एक सुइरोबाट मात्र बनाइने गरेको ह्वाइट टी अहिले नेपालसहित विश्व बजारमै उत्कृष्ट कहलिएको छ।
यो चिया इलामका चिया कारखानामा पनि उत्पादन हुने गरेको छ|
इलाम नगरपालिका वडा नम्बर १ को साँखेजुङका दुई उद्योग, सूर्योदय नगरपालिकाको एउटा र देउमाई नगरपालिकाको पानीटारमा रहेको एउटा उद्योगले यो चिया उत्पादन गरिरहेका छन्|
विश्व बजारमा सबैभन्दा महँगो मानिएका चियामध्ये ह्वाइट टी पनि एक हो।
स्वाद र स्वास्थ्यका लागि अतिनै उपयुक्त मानिएको ह्वाइट टी उत्पादन हुन थालेपछि चिया कृषकलाई पनि फाइदा हुन थालेको छ |
ह्वाइट टी बनाउने एक पात एक सुइरो पत्तीको मूल्य ३०० देखि ४०० सम्म कारखानाले उपलब्ध गराउने गरेका छन्।
त्यसो त जुन पायो, त्यही बगानबाट टिपिएको पत्तीले यो चिया बनाइँदैन|
अग्र्यानिक प्रविधिबाट उत्पादन गरिएको बगानको पत्ती, त्यो पनि एक पात एक सुइरो मात्र यसका लागि छनोट हुने गरेको साँखेजुङस्थित ग्रीनहिल अर्थोडक्स चिया उद्योगका प्रोप्राइटर टंक दाहालले बताए।
नेपाल, जापानसहित युरोपेली देशमा समेत बिक्रीका लागि जाने ह्वाइट टी महँगोमा बिक्री हुने गरेको छ|
इलाममा उत्पादित ह्वाइट टी कारखानाबाटै प्रतिकिलो चार हजारसम्ममा बिक्री हुने गरेको छ।
साँखेजुङस्थित हिमालयन साङ्ग्रिला टी स्टेटका व्यवस्थापक दिनेश रसाइलीले पनि किसानबाट हरियो पत्ती एकपात एक सुइरो प्रतिकिलो ३०० देखि ४०० मा लिने गरेको र बिक्री गर्दा प्रतिकिलो चार हजारसम्मले बिक्री हुने बताए|
यस कारखानाबाट उत्पादित धेरै चिया जर्मन निर्यात हुन्छ |
यो चिया उत्पादनका लागि मौसमअनुसार फरक गुणस्तर हुने उत्पादकले बताएका छन्।
वर्षात्मा कम गुणस्तरको र हिउँदको पहिलो चरणको पत्ती गुणस्तरीय मानिन्छ |
‘ह्वाइट टी’ ‘ब्लाक टी’ भन्दा महँगो मूल्यमा बिक्री हुने र धेरै स्वस्थकर हुने केन्द्रीय चिया उत्पादक सहकारी संघका अध्यक्ष गोविन्दप्रसाद दाहाल बताउँछन्|
अहिले इलाममा यो चिया दैनिक ५० किलोसम्म तयार हुने गरेको पाइएको छ।
एउटा कारखानाले दैनिक १० देखि १५ किलो ह्वाइट टी बनाउँदै आएका छन् |
यो चिया उत्पादन गर्ने कारखानाले मागअनुसार प्रशोधन गर्ने गरेका छन् |
स्वदेशबाट नभई विदेशबाट मात्र माग आउने भन्दै अध्यक्ष दाहालले भने ‘ह्वाइट टी’ का लागि विदेशबाट मात्र बढी माग आउँछ |
विदेशी व्यापारी पनि यही आएर स्वाद चाखेर मात्र चिया खरिद गर्छन् ।” यहाँका तीनजुरे, ग्रीनहिल, साङ्ग्रिला, गोर्खा टी स्टेटलगायतले ह्वाइट टी उत्पादन गर्दै आएका छन्|
रासस
मुख्य नगदेबालीको रूपमा रहेको अदुवामा रोग लाग्न थालेपछि इलामका कृषक चिन्तित बनेका छन्।
अदुवाको माउ झिकिसकेपछि गानो कुहिने र पहेँलिदै मर्न थालेपछि कृषक चिन्तित बनेका हुन्।
एक दशकदेखि अदुवाखेती गर्दै आएका फाकफोकथुम–२ साप्तिनका गोपीकृष्ण तिम्सिनाले २० मन (४० किलोको एक मन) अदुवा रोपेका छन्|
पानी परेर घाम लाग्दा र माउ झिकेपछि अदुवा मर्न थालेको उनी बताउँछन्|
पहेँलो भएर भदौ असोजमा मरेको अदुवाबाट नेक्सान मात्र भएको उनको भनाइ छ।
अहिले मरेको अदुवालाई खनेर अर्को बाली लगाउँदा केही फाइदा हुन्छ तर त्यसले बीउको मूल्य पनि नउठ्ने तिम्सिनाले बताए|
फाकफोकथुम–३ आमचोकका लेखनाथ लुङ्गेलीले १३ मन अदुवा रोपेका छन्|
उनको अदुवाखेतीमा पनि कतैकतै पहेँलो देखिन थालेको छ|
अदुवा मर्ने गरे पनि रोप्न भने नछाडेको उनले बताए।
यसपालि भाउ नआएको कारणले आम्दानी लिन सकिएन, झन त्यसमाथि रोगले पनि अदुवा मर्न थाल्यो, लुङ्गेलीले भने “किसानलाई अदुवाबाट घाटा भएको छ ।” जिल्लामा तीन हजार २३३ हेक्टर जमिनमा अदुवाखेती भइरहेको जिल्ला कृषि विकास कार्यालय इलामका योजना अधिकृत प्रकाशमणि काफ्लेले बताए।
ढुसीजन्य रोगका कारणले अदुवाको गानो कुहिने हुँदा प्रत्येक वर्ष नयाँ ठाउँमा रोप्दा रोग नलाग्ने उनी बताउँछन्|
कार्यालयले किसानलाई अदुवाखेतीसम्बन्धी कृषक पाठशाला तालीम सञ्चालन गर्दै आएको छ|
जसले गर्दा पनि अदुवामा रोग लाग्ने सम्भावना कम हुन्छ।
खसी बोकाका लागि भारतीय बजारमा निर्भर रहेको नेपालमा पछिल्लो समय विदेशबाट आयात गरी उन्नत जातका बाख्रापालन शुरु भएको छ |
जसका कारण नेपालमा हुने खसी बोकाको माग परिपूर्ति गर्न सहज हुने अपेक्षा गरिएको छ ।
विश्व बजारमै उत्कृष्ट मानिएको बोयर जातको बाख्रा नेपालमा भित्र्याउने क्रम शुरु भएसँगै खसी बोकाको उत्पादन बढ्दो रहेको छ |
अफ्रिकासँगै अष्ट्रेलियाबाट पनि उन्नत बोयर जातको बाख्रा र बोका ल्याउने क्रम बढेर गएको छ ।
पूर्वी चितवनको रत्ननगर नगरपालिका–९ मा रहेको सेन्ट्रल नेपाल गोट फार्ममा अहिले २८ वटा बोयर जातका बाख्रा र बोका अष्ट्रेलियाबाट ल्याइएको छ |
विभिन्न पेशा र व्यवसाय संगालेका छ जनाले दुई वर्षअघि शुरु गरेको सो फार्ममा स्थानीय जातका बाख्रा रहेका छन् ।
तीन महिनाअघि उनीहरुले अष्ट्रेलियाबाट चारवटा बोका र २४ वटा पाठी भित्र्याएका हुन् |
शिक्षक, प्राध्यापक, भेटेनरी डाक्टर, व्यापारी मिलेर उक्त फर्म सञ्चालन गरेका हुन् ।
फर्मका सञ्चालक रमेशचन्द्र आचार्यकाअनुसार अष्ट्रेलियाबाट २८ वटा बोका र बाख्रा फर्मसम्म आइपुग्दा करिब  ५६ लाख खर्च भएको छ |
यसलाई हेर्दा एउटा बाख्रालाई सरदर रु दुई लाख खर्च भएको उनले बताए।
फर्ममा क्रस गराई ५० प्रतिशत बोयर भएको एउटा बोका, जमुनापारी जातको एउटा बोका, क्रश गराई २५ प्रतिशत बोयर जातका २० वटा पाठापाठी छन् भने स्थानीय जातका ११५ वटा बाख्रा रहेको सञ्चालक आचार्यले बताए|
स्थानीय खरी, जमुनापारी, बारबारी र तराई जातका रहेका छन् |
बोयर जातका बाख्राका पाठापाठी उत्पादन गरेर बिक्री गर्ने लक्ष्य फर्मले राखेको छ ।
फर्मका अर्का सञ्चालक डा विष्णु धितालकाअनुसार बोयर जातको बाख्रा सबै खाले हावापानीमा सजिलै घुलमिल हुनसक्दछ |
रोग प्रतिरोधात्मक क्षमता बढी हुन्छ, भने शतप्रतिशत जुम्ल्याहा पाउने हुँदा नाफामूलक हुन्छ ।
दुई वर्षमा तीनपटक ब्याउने बताउँदै उनले पाठापाठीलाई तीनदेखि ६ महिनामा बिक्री गर्न सकिने बताए|
एक दिनमा १५० देखि ३०० ग्रामसम्म तौल बढ्ने हुँदा खसी उत्पादनका लागि पनि यो जातको बाख्रा उपयुक्त हुने छ |
एक वर्षमा एउटा खसी ८० केजीदेखि एक क्विन्टलसम्मको हुने बताइएको छ ।
समूहगत रुपमा शुरु गरिएको यो फर्म चार बिगाहा क्षेत्रफलमा फैलिएको छ |
फर्मका अर्का सञ्चालक गणेश पौडेलकाअनुसार १० वर्षका लागि वार्षिक प्रतिकठ्ठा दुई हजार ५०० देखि तीन हजार ५०० सम्ममा विभिन्न व्यक्तिबाट जग्गा भाडामा लिइएको छ ।
मकै, चोक्कर, बोनमिल, क्याल्सियम नुन मिसाएर दाना तयार गरेर पनि बाख्रालाई खुवाउने गरिएको छ |
जापानमा दुई वर्ष काम गरेर नेपालमै व्यवसाय गर्ने उद्देश्यका साथ फर्किनुभएका सोही समूहका अर्का सञ्चालक आशिश बमले बाख्रामा राम्रो आम्दानी हुने देखेपछि साथीभाइ मिलेर व्यवसाय थालेको बताए।
एक हजार बाख्रा पु¥याउने लक्ष्यका साथ काम अगाडि बढेको उनले बताए|
झण्डै  ३० लाख खर्च गरेर सो समूहले पाँच सय बाख्रा अट्ने अत्याधुनिक खोर निर्माण गरिसकेका छन् |
टाट्नुबाट जुत्तो (मल) भूइँमा खस्ने हुँदा खोर सफा रहेको छ ।
यस अघि पिपिआर रोगका कारण ४० वटाभन्दा बढी बाख्रा मरेपछि औषधि छर्केर मात्रै प्रवेश गर्ने व्यवस्था मिलाईएको छ भने फर्मभन्दा बाहिरबाट ल्याईएका बाख्रालाई बोका लगाउन दिईएको छैन |
सबै बाख्रालाई पिपिआरको सुई लगाईएको छ भने सबैको बीमा गरिएकाले जोखिम कम रहेको संचालक आचार्यले बताए।
सो समूहले हालसम्म करिब १ करोड १० लाख रुपैयाँ लगानी गरेको जनाएको छ |
आचार्यका अनुसार आफ्नै घरजग्गा धितो राखेर सहुलियत ऋण  ९६ लाख लिइएको छ भने बाँकी रकम सञ्चालकहरुले लगानी गरेका छन् ।(रासस)
कञ्चनपुरको बेदकोट नगरपालिका–९ सुन्दरपुरका इन्द्रेणी कृषि सहकारी संस्थामा आबद्ध गड्यौँलापालनमा संलग्न किसान अर्ग्यानिक तरकारीखेती गरी आम्दानी लिन थालेका छन् ।
सहकारीद्वारा गठित पाँच वटा समूहमा आबद्ध ७५ किसानमध्ये ४८ जना अर्ग्यानिक तरकारीखेतीमा संलग्न छन् |
यहाँका किसानले रासायनिक मल र विषादी विस्थापन गरी घरमै गड्यौँला पालेर तयार पारिएको मल र जैविक विषादीबाट तरकारीखेती गर्दै आएका छन् ।
गड्यौँलाको सेड निर्माण र चाराका लागि समूहमा व्यावसायिक कृषि तथा व्यापार आयोजना (प्याक्ट)ले सहयोग गरेको छ |
आयोजनाले गड्याँैला पालन र तरकारीखेतीका लागि  २५ लाख ९४ हजार ३०० रकम अनुदानस्वरुप उपलब्ध गराएको सहकारीका बजारमुखी तरकारी उत्पादन उपआयोजनाका अध्यक्ष शिवराज भट्टले बताए।
समूहमा आबद्ध घोर्सुवा, सुडा र सुन्दरपुरका किसानले उत्पादन गरेको अग्र्यानिक तरकारी रासायनिक विषादीको प्रयोग भएको तरकारीको तुलनामा १० प्रतिशत बढी महँगो हुने गरेको छ ।
“अग्र्यानिक तरकारी स्वास्थ्यवद्र्धक भएकाले महँगो भए पनि माग अधिक छ,” अध्यक्ष भट्टले भने।
स्थानीय सुन्दरपुरका किसान गंगाराम पन्तले अग्र्यानिक तरकारीखेतीबाट वार्षिकरुपमा  दुई लाख बढी आम्दानी हुने गरेको बताए।
अग्र्यानिक तरकारीखेतीबाट उत्पादित तरकारी व्यापारीले सहजै बारीबाटै खरिद गरेर लाने गरेको उनले बताए|
केही तरकारी महेन्द्रनगर, सुडा, सिसैयालगायतका बजारमा बिक्री हुने गरेको छ ।
अग्र्यानिकरुपमा लौका, फर्सी, भिण्डी, पिरो खुर्सानी, गोलभेँडा, बोडी, प्याज, काँक्रा, घिरौँला यहाँका किसानले उत्पादन गर्दै आएका छन् ।
अग्र्यानिक तरकारीखेतीमा संलग्न किसानको दक्षता वृद्धि गर्न आइपिएम कृषक पाठशाला, व्यावसायिक तरकारीखेती, गड्यौँला मल उत्पादन र प्लास्टिक टनेलमा तरकारीखेती गर्ने तरिकाबारे सहकारीले तालीम दिँदै आएको छ ।
व्यावसायिक तरकारीखेती गर्दै आएका यहाँका एकजना किसानले वार्षिकरुपमा  एक लाखदेखि  चार लाखसम्म आम्दानी गर्दै आएका छन् |
वार्षिकरुपमा यहाँका किसानले ५०० टनभन्दा बढी तरकारी उत्पादन गर्दै आएका छन् जसको बजार मूल्य  एक करोडभन्दा बढी हुने गरेको छ ।
किसानलाई सहयोग पु¥याउन पावर टेलर, स्प्रेयर टंकी, तराजु, तरकारी क्रेट, डिजिटल तराजु निःशुल्करुपमा उपलब्ध गराउनाका साथै जिल्ला बाहिरका किसानले गरेको प्रगतिबारे जानकारी दिन अध्ययन अवलोकन भ्रमणमा समेत सहकारीले लाने गरेको छ ।
किसानलाई तरकारी बिक्रीमा सघाउन तरकारी संकलन केन्द्रसमेत सञ्चालनमा ल्याइएको छ |
विसं २०६८ मा स्थापना भएको यो सहकारीमा २६४ सदस्य आबद्ध रहेका छन् |
रासस
हाँका एक व्यक्तिले १० बिगाहा जमिनमा व्यावसायिक केराखेती शुरु गरेका छन् ।
तुलसीपुर–१६ बैचपुरका रुद्रमणि लम्सालले तुलसीपुर–१६ बैचपुरमा केराखेतीको व्यावसायिकखेती शुरु गर्नुभएको हो |
आफ्नो पाँच बिगाहा जमिन र पाँच बिगाहा जमिन भाडामा लिएर केराखेती शुरु गरेको लम्सालले जानकारी दिए।
लम्सालले हाल सात बिगाहा क्षेत्रफलमा साढे एघार हजार जिनाइन जातको केराको बिरुवा लगाउनुभएको छ र अन्य तीन बिगाहामा केरा लगाउने तयारी गर्दै छन्|
उनले अहिलेसम्म  ४९ लाख रुपैयाँ लगानी गरेका छन् ।
दाङमा केराखेतीका लागि अनुकूल मौसम छ र यहाँ एक बिगाहामा ३० टन केरा उत्पादन हुने गर्छ |
उनले सातजनालाई रोजगारी दिएका छन्।
“जागिर खानु र विदेशमा पसिना बगाउनुभन्दा आफ्नै गाउँमा केही नमूनायोग्य काम गर्ने उद्देश्यले केराखेती शुरु गरेको छु |
अबको एक वर्षमा यसबाट राम्रो आम्दानी दिनेछ भन्ने आशा छ”लम्सालले भने।
दाङमा व्यावसायिक केराखेती नहुँदा अन्य जिल्लाबाट केरा आयात हुने गरेको छ |
लम्सालका अनुसार दाङलाई केराखेतीमा आत्मनिर्भर बनाउन सकिन्छ |
उनले पाँच बिगाहा जमिनमा थोपा सिँचाइबाट र पाँच बिगाहा जमिनमा परम्परागत सिँचाइ हुने व्यवस्था मिलाएका छन्|
राम्रोसँग केरा फलेमा एककट्ठा जमिनबाट वार्षिक  १० हजारसम्म आम्दानी लिन सकिने उनकाे भनाइ छ।
लम्सालले टिस्यूकल्चरबाट उत्पादित केराको बेर्ना १० बिगाहा जमिनमा लगाउने र बाँकी बाहिर बिक्री गर्ने योजना रहेको समेत बताए।
दाङमा ४०० हेक्टर जमिनमा केराखेती हुने गरेको जिल्ला कृषि विकास कार्यालयले जनाएको छ |
बागवानी विकास अधिकृत धनराज गौतमका अनुुसार १५ प्रतिशत केरा दाङमा उत्पादन हुने र अन्य बाहिरी जिल्लाबाट आयात गरी पूर्ति गर्ने गरिएको छ ।रा
जिल्लामा उत्पादित अलैंचीको मूल्यमा निरन्तर गिरावट आएपछि कृषकले विन्तिभाउ(अनुरोध)मा अलैंंची बेच्न थालेका छन् ।
तेह्रथुममा गत वर्षको तुलनामा ६० प्रतिशत भन्दाबढी मूल्य घटेपछि अलैंचीको कारोवार नै ठप्प भएको छ, |
उचित मूल्य पाउने आशमा बसेका किसान चाडवाडको खर्च गुजार्नका लागि न्यून मुल्यमा अलैँचीबेच्न बाध्य भएका छन् ।
अघिल्लो बर्षमा प्रतिकिलो अलैँची दुई हजार पाँच सय रुपैयाँसम्ममा विक्री गरेका जिल्लाका किसानले यस वर्ष प्रतिकिलो आठ सयमा अलैँचीबिक्री गरेका छन् |
नेपालीको महान चाडको रुपमा लिइएको दसै–तिहार भित्रिदासम्म पनि मुल्यको उचाई नबढेपछि चाडबाड मनाउन तथा घरको खर्च टार्न न्यून मूल्यमा अलैँची बेच्नु परेको जिरिखिम्तीका कृषक कुमार लिम्बुले बताए।
अलैंचीले मुल्य नपाएपछि व्यापारीले समेत अलैँची किन्न चाहेका छैनन् |
यस अघि घरमै आएर व्यापारीले अलैँची किन्ने गरेपनि अहिले किसान नै व्यापारी कहाँ गएर अलैँची खरिद गरिदिन विन्तीभाउ गर्नुपरेको छ ।
बजारमा अहिले अलैँची प्रति मन ३० हजारमा विक्री हुन्छ |
घरको खर्च टार्नका लागि अलैँची बाहेक अरु विकल्प नभएका केही किसान सस्तो दामको सिकार बनेका हुन् ।
अलैँची बेचेर घर घडेरी जोड्ने गरेका किसानले यस वर्ष अलैँची बेचेर दसै–तिहारलगायत केही चाडपर्व मनाउन तथा घरको सामान्य आवश्यकता परिपूर्ति गर्न मात्र सकिने कृषक बताउँछन् ।
रासस
पशुपालनको क्षेत्रमा काम गर्दै गरेको अन्तर्राष्ट्रिय गैर सरकारी संस्था हेफर इन्टरनेशनलले नेपालमा काम गरेको २० वर्ष पूरा भएको छ |
२० औं बार्षिकोत्सवको अवसरमा आयोजित पत्रकार सम्मेलनमा हेफर इन्टरनेशनलका प्रमुख कार्यकारी अधिकृत पाईरे फरारीले नेपालमा संस्थाले हासिल गरेको उपलब्धी विश्वभरका लागि प्रशिक्षण केन्द्रको रुपमा विकास भएको बताए |
सिईओ फरारीले नेपालबाट विश्वका धेरै देशले सिक्न सक्ने बताए ।
‘पशु पंक्षीहरुलाई सन्तुलित आहार व्यवस्थापन हुन नसक्दा किसानहरुले अपेक्षित फाइदा लिन नसकिरहेको सन्दर्भमा हेफरले किसानलाई प्रविधि विकास गरेर हस्तान्तरण गर्न सफल भएका छौं ।’ हेफरका प्रमुख कार्यकारी अधिृकत फरारीले भने, ‘नेपालका ११ हजार परिवार गरिब किसानले यसबाट लाभ लिन सफल भएका छन् ।’ आगामी केही वर्षमा नेपालको कूल ग्राहस्थ उत्पादनमै देखिने गरी हेफर नेपालले प्रगति गर्ने दावी सिईओ फरारीले गरेका छन् |
२० वार्षिकोत्सव समारोहमा आयोजित पत्रकार सम्मेलनमा फरारीले भने, ‘हामी अर्को चरणमा प्रवेश गर्दैछौं, आगामी ३ देखि ५ वर्षभित्रमा नेपालको मासु आयातमा यसले नतिजा देखाउनेमा म विश्वस्त छु ।’
अमेरिका मुख्यालय रहेको हेफर इन्टरनेशनल नेपालमा स्थापनाकालदेखि नै पूर्ण रुपमा नेपालीहरुको नेतृत्वमा सञ्चालित रहेको जानकारी पत्रकार सम्मेलनमा दिइयो |
पत्रकार सम्मेलनमा हेफर इन्टरनेशनलका बरिष्ठ कार्यक्रम उपाध्यक्ष डा. महेन्द्रनाथ लोहनीले किसानलाई व्यवसायिक हुन संस्थाले भूमिका खेलेको उल्लेख गर्दै यसअघि हचुवाको भरमा बिक्री हुने पशुपंक्षि संस्थाले चलाएको अभियानपछि जोखेर बिक्री गर्ने पद्धतिको विकास भएको र यसबाट किसानले सही मूल्य पाउन सहज भएको जानकारी दिए ।
पत्रकार सम्मेलनमा हेफर इन्टरनेशनल नेपालका कन्ट्री डाइरेक्टर शुभ महतोले संस् करिब दुई लाख थाले नेपालको ४१ जिल्लाका ५० हजार जनाले लाभ लिएको बताउँदै आर्थिक विकास, समुन्नत जिविकोपार्जन र खाद्य तथा पोषण सुरक्षामा उल्लेखनीय काम गरेको जानकारी दिए |
सामाजिक शसक्तिकरण र संस्थागत सुदृढिकरण तथा दिगो उत्पादन र व्यवस्थित बजार प्रणालीलाई मुख्य आधार मानेर काम गर्दै आएको संस्थाले ‘मूल्यमा आधारित सर्वाङ्गिण सामुदायिक विकास’ लक्ष्य प्राप्तिको लागि अघि बढिरहेको कन्ट्री डाइरेक्टर महतोले बताए |
साथै डाइरेक्टर महतोले संस्थामा दुई सय ९ वटा सहकारी आबद्ध भएर काम गरिरहेको जानकारी दिँदै यस पटकको दशैंमा हेफरमा आबद्ध भएका किसानबाट उत्पादित करिब २५ हजार खसी बजार बिक्रीको लागि गएको जानकारी समेत दिए ।
संस्थाका कार्यक्रम निर्देशक डा. तिर्थराज रेग्मीले किसानलाई बाख्रा उपहार दिने संस्थाको नीति भएको जानकारी दिँदै अन्य संस्थाले जस्तो सापटी दिने प्रक्रिया नरहेको फिर्ता गर्नु नपर्ने बताए |
उनले उपहार दिने संस्कृतिको विकास गर्न संस्थाले भूमिका खेलिरहेको समेत बताए |
डा. रेग्मीले सन् २०२३ सम्ममा प्रतिस्पर्धात्मक दिगो र समावेशी बाख्रा तथा दुग्ध मूल्य श्रृङ्खलामा आधारित उद्यम मार्फत करिब पाँच लाख परिवारलाई गरिबीबाट माथि उकास्ने लक्ष्य प्राप्तिको लागि काम गरिरहेको बताए ।
पत्रकार सम्मेलनमा संस्थाकी कार्यक्रम निर्देशक निना जोशीले हेफरले सन् १९९३ मा चितवनको गितानगरमा बरुवा बाख्रापालन परियोजना सुरु गरेको जानकारी दिँदै २५ परिवारबाट सुरु भएको बाख्रा पालन अहिले १५ पुस्तामा पुगेको बताइन् |
निर्देशक जोशीले साना किसानको आयमा करिब दोब्बरले बृद्धि गर्न सफल भएको उदाहरण दिँदै वातावरण संरक्षण, महिला सशक्तिकरण, सामाजिक सद्भाव बलियो बनाउने महत्वपूर्ण योगदान पु¥याएको जानकारी दिइन् ।
मानव शरिरलाई आवश्यक पर्ने ९० भन्दा बढी किसिमको पोषण तत्व र ४६ किसिमका एन्टीअक्सिडेन्ट पाइने मोरिंगा (सितलचिनी)को खेती जिल्लामा व्यावसायिकरुपमा शुरु गरिएको छ।
नेपालमा अपहेलित बालीका रुपमा तराई तथा मध्य पहाडमा लिची र आँप हुने ठाउँमा सजिलै लगाउन सकिने उक्त बाली गत वर्षदेखि फलेवास नगरपालिका वडा नं ४ मुडिकुवा, वडा नं ५ देविस्थान लगायतका स्थानमा शुरु गरिएको हो|
मोरिंगा खानुका साथै यसबाट औषधिसमेत बनाउन सकिन्छ |
तराईतिर यसलाई सोहिजन, सैजन, सजिउन, मुनका नामले चिनिने भए पनि यो जिल्लामा भने सितलचिनीको नामले प्रख्यात छ।
कृषि विकास मन्त्रालयले उपलब्ध गराएको तथ्यांकअनुसार तराईका १३ जिल्लामा ६७ हेक्टरमा भएको मोरिंगाको जम्मा वार्षिक उत्पादन ५५४ मेट्रिक टन छ |
नेपालमा मोरिंगा खेतीको अवस्था मोरिंगाको कलिलो कोसा बजारमा राम्ररी बिक्री भएपनि अन्य भागमा यसको उपयोगिताबारे आम उपभोक्ता र कृषक अझै पनि अनभिज्ञ छन्।
सितलचिनीको फल मानिस, पशु र बालीनालीका लागिसमेत पोषणयुक्त रहेको र रोग किरा पनि खासै नलाग्ने भएकाले व्यावसायिक उत्पादनका लागि धेरै सम्भावना रहेको हुँदा यसको खेती शुरु गरिएको पर्वत सामुदायिक खाद्य प्रशोधन उद्योगका सञ्चालक थानेश्वर भुसाल बताउँछन्|
अहिले पर्वतमा सितलचिनीका करिव ५०० बोट रहेका र तिनले आम्दानी दिन थालेको उनी बताउँछन्|
अमेरिकन स्वयंसेवी म्याक्स मिलरको सहयोगमा यो खेती विस्तार गरिएको हो।
पर्याप्त प्रचारप्रसार र यो बालीका बारेमा कृषक अनविज्ञ हुँदा अपेक्षितरुपमा कृषकको आकर्षण बढ्न नसकेको उनको भनाइ छ ।
मोरिंगा ५–१२ मिटर अग्लो छाताजस्तो आकारको बोट हुने र यसको जरालाई कम पानी भए पुग्ने हुँदा थोरै पानीपर्ने ठाउँमा समेत यसलाई लगाउन सकिने स्वयंसेवी मिलरको भनाइ छ।
अहिले हरियो कोशा मूल्यप्रति किलोग्राम ४०० र पातको धुलो प्रतिकिलोग्राम ५०० रुपैयाँमा बिक्री हुँदै आएको उनले बताए|
यसको सघनरुपमा खेती गरिएको अवस्थामा प्रतिबिगाह १२ देखि १५ टन कोसा उत्पादन लिन सकिने भएकाले यसको व्यावसायिक उत्पादनतर्फ राज्यले ध्यान दिनुपर्नेमा स्वयंसेवी मिलर जोड दिन्छन्|
रासस
यो वर्ष पर्वतमा ४० टन लप्सी प्रशोधन गरिएको छ।
नेपालमै सबैभन्दा बढी लप्सी उत्पादन हुने पर्वत जिल्लाको मुडिकुवामा सञ्चालित सामुदायिक खाद्य प्रशोधन उद्योगमा यस वर्ष ४० टन लप्सी प्रशोधन गरिएको हो|
यो वर्ष जिल्लामा १३० मेट्रिक टन लप्सी उत्पादन भएको छ।
जनशक्ति र प्रविधिको अभाव तथा पर्याप्त बजार नहुँदा उत्पादित सबै लप्सी प्रशोधन गर्न सकिएको छैन्, पर्वत सामुदायिक खाद्य प्रशोधन उद्योगका सञ्चालक थानेश्वर भुसालले भने– “अझै पनि ९० मेट्रिक टन लप्सी प्रशोधन गर्न बाँकी नै छ।”
गत वर्ष जिल्लामा उत्पादित लप्सीबाट १० लाख मूल्य बराबरका विभिन्न परिकार बनाएर अमेरिकातर्फ निकासी गरिएको थियो|
यो वर्ष जिल्लामा उत्पादित सबै लप्सी स्वदेशमै खपत भएको छ।
लप्सीबाट माडा, अचार, क्याण्डी, तितौरा, जाम, लप्सी धुलो, पिरो क्याण्डीलगायतका परिकार बन्दै आएका छन्।
विगत १५ वर्षअघिदेखि लप्सी प्रशोधनका लागि स्थापित सामुदायिक खाद्य प्रशोधन उद्योगले यस वर्ष ४० टनभन्दा बढी उत्पादन गर्न नसकिएको सञ्चालक भुसालले जानकारी दिए|
लप्सी प्रशोधनबाट यस वर्ष २० लाखभन्दा बढीको कारोबार भएको समेत उनले जानकारी गराए।
‘एक जिल्ला एक उत्पादन’अन्तर्गत यो जिल्लाका लागि लप्सी छनोट भएकाले यस सम्बन्धी उद्योगको विस्तार र विकासमा थप हौसला मिलेको उनले बताए।
जिल्लाका साविकका ३५ गाविसमा लप्सीे उत्पादन हुँदै आएको छ |
कुनै बेला जंगलमा त्यसै झरेर कुहिने लप्सी पछिल्लो समय प्रशोधन गर्न थालेपछि आम्दानीको राम्रो स्रोत बन्न थालेको छ |
लप्सी प्रशोधनमा जिल्ला वन कार्यालय, जिल्ला कृषि विकास कार्यालय र घरेलु तथा साना उद्योग विकास समितिले समेत सघाउ पुर्याउँदै आएका छन्।
कृषि उद्यमी तथा नेपाली काँग्रेस केन्द्रीय कार्यालयका पूर्वमुख्य सचिव ऋषिकेश तिवारीले २०५५ देखि पर्वतमा लप्सीको सम्भावना देखेर यसको प्रशोधन प्रक्रिया शुरु गरेका थिए|
पर्वत सामुदायिक विकास संस्थामार्फत उद्योग सञ्चालनका लागि प्राविधिक प्रक्रियामा लागेका तिवारीको सक्रियतामा लामो संघर्षपछि उद्योग सञ्चालनमा ल्याइएको हो।
वनपाखामा त्यसै खेर जाने लप्सीबाट राम्रो आम्दानी हुन थालेको देखेपछि पर्वतका तीन दर्जनभन्दा बढी गाविसमा यसको व्यावसायिक खेती शुरु भएको छ|
उक्त उद्योगमा अदुवा, मोरिङ्गा, अलैँची, अमला, बेसारलगायतको प्रशोधनसमेत हुँदै आएको छ ।
फलेवास हिमालपारिको जिल्ला मुस्ताङबाट ट्रकमा ल्याइएका भेडा च्याङ्ग्रा सोमबार बाटोमै मरेका छन्।
दशैँ र तिहारका लागि लक्षित गरी पोखरा लैजाँदै गरेका करिब ६० भेडा च्याङ्ग्रा बाटोमै मरेका हुन्|
पोखराका व्यापारी प्रवीण अधिकारीले ल्याएका च्याङ्ग्रा एउटै ट्रकभित्र जबर्जस्ती कोचिएका कारण मरेका हुन्।
अधिकारीले २२ लाखको लगानीमा १३० भेडा च्याङ्ग्रा ल्याएको बताए|
उनले पाँच दिन लगाएर उपल्लो मुस्ताङबाट भेडा च्याङ्ग्रा ल्याएको बताए|
च्याङ्ग्रा मरेपछि अधिकारीको झण्डै १० लाखभन्दा बढी नोक्सान भएको छ |
अन्य च्याङग्रा पनि अस्वस्थ छन्।
मानव शरिरलाई आवश्यक पर्ने ९० भन्दा बढी किसिमको पोषण तत्व र ४६ किसिमका एन्टीअक्सिडेन्ट पाइने मोरिंगा (सितलचिनी)को खेती जिल्लामा व्यावसायिकरुपमा शुरु गरिएको छ।
नेपालमा अपहेलित बालीका रुपमा तराई तथा मध्य पहाडमा लिची र आँप हुने ठाउँमा सजिलै लगाउन सकिने उक्त बाली गत वर्षदेखि फलेवास नगरपालिका वडा नं ४ मुडिकुवा, वडा नं ५ देविस्थान लगायतका स्थानमा शुरु गरिएको हो|
मोरिंगा खानुका साथै यसबाट औषधिसमेत बनाउन सकिन्छ |
तराईतिर यसलाई सोहिजन, सैजन, सजिउन, मुनका नामले चिनिने भए पनि यो जिल्लामा भने सितलचिनीको नामले प्रख्यात छ।
कृषि विकास मन्त्रालयले उपलब्ध गराएको तथ्यांकअनुसार तराईका १३ जिल्लामा ६७ हेक्टरमा भएको मोरिंगाको जम्मा वार्षिक उत्पादन ५५४ मेट्रिक टन छ |
नेपालमा मोरिंगा खेतीको अवस्था मोरिंगाको कलिलो कोसा बजारमा राम्ररी बिक्री भएपनि अन्य भागमा यसको उपयोगिताबारे आम उपभोक्ता र कृषक अझै पनि अनभिज्ञ छन्।
सितलचिनीको फल मानिस, पशु र बालीनालीका लागिसमेत पोषणयुक्त रहेको र रोग किरा पनि खासै नलाग्ने भएकाले व्यावसायिक उत्पादनका लागि धेरै सम्भावना रहेको हुँदा यसको खेती शुरु गरिएको पर्वत सामुदायिक खाद्य प्रशोधन उद्योगका सञ्चालक थानेश्वर भुसाल बताउँछन्|
अहिले पर्वतमा सितलचिनीका करिव ५०० बोट रहेका र तिनले आम्दानी दिन थालेको उनी बताउँछन्|
अमेरिकन स्वयंसेवी म्याक्स मिलरको सहयोगमा यो खेती विस्तार गरिएको हो।
पर्याप्त प्रचारप्रसार र यो बालीका बारेमा कृषक अनविज्ञ हुँदा अपेक्षितरुपमा कृषकको आकर्षण बढ्न नसकेको उनको भनाइ छ ।
मोरिंगा ५–१२ मिटर अग्लो छाताजस्तो आकारको बोट हुने र यसको जरालाई कम पानी भए पुग्ने हुँदा थोरै पानीपर्ने ठाउँमा समेत यसलाई लगाउन सकिने स्वयंसेवी मिलरको भनाइ छ।
अहिले हरियो कोशा मूल्यप्रति किलोग्राम ४०० र पातको धुलो प्रतिकिलोग्राम ५०० रुपैयाँमा बिक्री हुँदै आएको उनले बताए|
यसको सघनरुपमा खेती गरिएको अवस्थामा प्रतिबिगाह १२ देखि १५ टन कोसा उत्पादन लिन सकिने भएकाले यसको व्यावसायिक उत्पादनतर्फ राज्यले ध्यान दिनुपर्नेमा स्वयंसेवी मिलर जोड दिन्छन्|
रासस
यो वर्ष पर्वतमा ४० टन लप्सी प्रशोधन गरिएको छ।
नेपालमै सबैभन्दा बढी लप्सी उत्पादन हुने पर्वत जिल्लाको मुडिकुवामा सञ्चालित सामुदायिक खाद्य प्रशोधन उद्योगमा यस वर्ष ४० टन लप्सी प्रशोधन गरिएको हो|
यो वर्ष जिल्लामा १३० मेट्रिक टन लप्सी उत्पादन भएको छ।
जनशक्ति र प्रविधिको अभाव तथा पर्याप्त बजार नहुँदा उत्पादित सबै लप्सी प्रशोधन गर्न सकिएको छैन्, पर्वत सामुदायिक खाद्य प्रशोधन उद्योगका सञ्चालक थानेश्वर भुसालले भने– “अझै पनि ९० मेट्रिक टन लप्सी प्रशोधन गर्न बाँकी नै छ।”
गत वर्ष जिल्लामा उत्पादित लप्सीबाट १० लाख मूल्य बराबरका विभिन्न परिकार बनाएर अमेरिकातर्फ निकासी गरिएको थियो|
यो वर्ष जिल्लामा उत्पादित सबै लप्सी स्वदेशमै खपत भएको छ।
लप्सीबाट माडा, अचार, क्याण्डी, तितौरा, जाम, लप्सी धुलो, पिरो क्याण्डीलगायतका परिकार बन्दै आएका छन्।
विगत १५ वर्षअघिदेखि लप्सी प्रशोधनका लागि स्थापित सामुदायिक खाद्य प्रशोधन उद्योगले यस वर्ष ४० टनभन्दा बढी उत्पादन गर्न नसकिएको सञ्चालक भुसालले जानकारी दिए|
लप्सी प्रशोधनबाट यस वर्ष २० लाखभन्दा बढीको कारोबार भएको समेत उनले जानकारी गराए।
‘एक जिल्ला एक उत्पादन’अन्तर्गत यो जिल्लाका लागि लप्सी छनोट भएकाले यस सम्बन्धी उद्योगको विस्तार र विकासमा थप हौसला मिलेको उनले बताए।
जिल्लाका साविकका ३५ गाविसमा लप्सीे उत्पादन हुँदै आएको छ |
कुनै बेला जंगलमा त्यसै झरेर कुहिने लप्सी पछिल्लो समय प्रशोधन गर्न थालेपछि आम्दानीको राम्रो स्रोत बन्न थालेको छ |
लप्सी प्रशोधनमा जिल्ला वन कार्यालय, जिल्ला कृषि विकास कार्यालय र घरेलु तथा साना उद्योग विकास समितिले समेत सघाउ पुर्याउँदै आएका छन्।
कृषि उद्यमी तथा नेपाली काँग्रेस केन्द्रीय कार्यालयका पूर्वमुख्य सचिव ऋषिकेश तिवारीले २०५५ देखि पर्वतमा लप्सीको सम्भावना देखेर यसको प्रशोधन प्रक्रिया शुरु गरेका थिए|
पर्वत सामुदायिक विकास संस्थामार्फत उद्योग सञ्चालनका लागि प्राविधिक प्रक्रियामा लागेका तिवारीको सक्रियतामा लामो संघर्षपछि उद्योग सञ्चालनमा ल्याइएको हो।
वनपाखामा त्यसै खेर जाने लप्सीबाट राम्रो आम्दानी हुन थालेको देखेपछि पर्वतका तीन दर्जनभन्दा बढी गाविसमा यसको व्यावसायिक खेती शुरु भएको छ|
उक्त उद्योगमा अदुवा, मोरिङ्गा, अलैँची, अमला, बेसारलगायतको प्रशोधनसमेत हुँदै आएको छ ।
फलेवास हिमालपारिको जिल्ला मुस्ताङबाट ट्रकमा ल्याइएका भेडा च्याङ्ग्रा सोमबार बाटोमै मरेका छन्।
दशैँ र तिहारका लागि लक्षित गरी पोखरा लैजाँदै गरेका करिब ६० भेडा च्याङ्ग्रा बाटोमै मरेका हुन्|
पोखराका व्यापारी प्रवीण अधिकारीले ल्याएका च्याङ्ग्रा एउटै ट्रकभित्र जबर्जस्ती कोचिएका कारण मरेका हुन्।
अधिकारीले २२ लाखको लगानीमा १३० भेडा च्याङ्ग्रा ल्याएको बताए|
उनले पाँच दिन लगाएर उपल्लो मुस्ताङबाट भेडा च्याङ्ग्रा ल्याएको बताए|
च्याङ्ग्रा मरेपछि अधिकारीको झण्डै १० लाखभन्दा बढी नोक्सान भएको छ |
अन्य च्याङग्रा पनि अस्वस्थ छन्।
स्वदेश तथा विदेशका विभिन्न क्षेत्रको जागिर अनुभव संगालेका बेनी नगरपालिका–३ भकिम्लीका केशव शर्मा निउरेले व्यावसायिक बाख्रापालन थालेका छन्।जागिरे यात्रामा मुलुकका विभिन्न क्षेत्रसँगै आधा दर्जन विदेशमा पसिना बगाएका ३० वर्षीय निउरेले विगत एक वर्षदेखि घरमै व्यावसायिक बाख्रापालन थालेका हुन्।
अरुको देशमा रातदिन काम गर्दा समेत दैनिक गुजारा चलाउनबाहेक अन्य उल्लेख्य प्रगति हासिक गर्न नसकिने निचोडमा पुगेपछि स्वदेशमै आत्मनिर्भर बन्ने अठोटसहित बाख्रापालनमा लागेको युवा कृषक निउरेले बताए |
गत वर्षदेखि व्यावसायिक रुपमा असिम आधुनिक बाख्रापालन फर्म सञ्चालन गरेका निउरेको फर्ममा अहिले २५ वटा बाख्रा रहेका छन्।
बोयर क्रस, जमुनापारी, वित्तल, खरीलगायतका स्थानीय र उन्नत जातका बाख्रापालन गरेका उनले फर्मको पूर्वाधार निर्माण, माउ बाख्रा खरिदलगायतको क्षेत्रमा करिब २० लाख बढी लगानी गरीसकेका छन्|
बाख्रापालनलाई थप व्यवस्थित र व्यावसायिक बनाउने तयारीमा लागेका निउरेले भविष्यमा आफूले उत्पादन गरेका बाख्रालाई स्थानीय, राष्ट्रियदेखि अन्तर्राष्ट्रिय बजारसम्म पुर्याउने संकल्प गरेका छन्।
‘गत वर्षदेखि गाउँमै व्यावसायिक बन्ने योजनासहित कृषि र पशुपालनको कर्ममा लागेको हुँ, अहिले बाख्रापालनसँगै सुन्तलाखेतीमा पनि लागेको छु, एकीकृत कृषिबाट आत्मनिर्भर बन्न सकिन्छ भनेर कृषि र पशुपालनलाई सँगसँगै अगाडि बढाएको हुँ’ कृषक निउरेले भने|
उनले अहिले करिब १० रोपनी बारीमा व्यावसायिक सुन्तलाखेती समेत थालेका छन्।
सुन्तला उत्पादनको हिसाबले पकेट एरिया मानिने भकिम्लीमा उनले सुन्तला खेतीसँगै सुन्तलाको बिरुवासमेत बिक्री वितरणका लागि नर्सरीसमेत स्थापना गरेको बताए|
निउरेको सुन्तला बगैँचामा अहिले वार्षिक करिब ६० हजार बराबरको सुन्तला उत्पादन हुँदै आएको छ|
केही वर्षअघि रोपण गरेका थप २०० बढी बिरुवाले तीन वर्षपछि उत्पादन दिन शुरु गरेपछि सुन्तलाबाट वार्षिक चार लाख बढी उत्पादन गर्नसक्ने उनको अनुमान छ।
कृषक निउरेले कृषि पेशालाई व्यावसायिक बनाउनका लागि सुन्तलासँगै घाँसका बिरुवा उत्पादनलाई समेत सँगसँगै अगाडि बढाएका छन्|
आफूले पालन गरेका बाख्राको लागि आवश्यक पर्ने घाँस विस्तारसँगै अन्यलाई समेत बिक्रीको लागि जिल्ला भूसंरक्षण तथा वन कार्यालयसँगको समन्वयमा विभिन्न प्रजातिका घाँसका बिरुवा उत्पादन शुरु गरेको बताए।
उनले निकट भविष्यमा बाख्रापालनका, फलफूल, घाँससँगै टिमुरखेतीलाई समेत प्राथमिकता दिने योजना बनाएका छन् |
साथै उनले बैंकले सुलभ दरमा उपलब्ध गराउने कृषि कर्जाको पहुँच पुग्न सकेमा बाख्रापालन र सुन्तलाखेतीमा लगानी बढाएर थप व्यावसायिक बनाउने योजना रहेको जानकारी दिए|
रासस
रुपन्देहीमा ठूलो परिमाणमा केराखेती नष्ट भएको छ |
भारी वर्षासहित मंगलबार राति आएको हावाहुरीले किसानले लगाएको केराखेतीमा करिब २ करोडको क्षति भएको हो ।
जिल्लाको मायादेवी गाउँपालिका वडा नं. ६ मा १ सय २५ विगाहा क्षेत्रफलमा लगाईएको केरा हावाहुरीले लडाएर नष्ट गरी क्षति पुर्‍याएको हो |
वर्षभरी दुःख गरेर लगाएको केरा खेती तयारी हुने बेला नष्ट हुँदा किसानहरु मर्कामा परेका छन् ।
यकिन तथ्यांक नआएपनि किसानहरुले ९० प्रतिशत केरा खेतीमा क्षति भएको बताएका छन् ।
अन्य अन्नबाली धान, गहुँ, तोरी लगायतका खेती गर्न छाडेर बैंकबाट ऋण लिएर केरा खेती थालेका किसानहरुलाई प्राकृतिक प्रकोपले विनास ल्याउंँदा बैंकको ब्याज कसरी तिर्ने, बालबच्चा कसरी पढाउने, मजदुरहरुको पारिश्रमिक कसरी तिर्ने र पुनः खेती कसरी सिर्जना गर्ने भन्ने चिन्ता बढेको किसान भागिरथी यादवले जानकारी दिए ।
हावाहुरीका कारण पसाउन लागेका, पसाएका र निकाल्ने बेलाका केरामा क्षति पुगेको छ |
जिल्लाकै पकेट क्षेत्र मानिएको यो क्षेत्रमा उत्पादन हुने केरा भैरहवा, बुटवल, लुम्बिनी सहित पाल्पा, नवलपरासी र कपिलवस्तुका बजारमा विक्री गर्न लगिन्छ ।
किसान अवधराज यादवले आफ्ने १० बिगाहा क्षेत्रफलमा लगाएको २० हजारभन्दा बढी बोटहरु क्षति हुंदा करिब ३० लाख बराबरको केरा पूर्ण रुपमा नष्ट भएको बताए ।
हावाहुरीकै कारण एउटै किसानको लाखौंको क्षति पुगेको छ |
केही किसानले बोटको बिमा गरे पनि अधिकांश किसानहरुले विमा गरेका छैनन् |
त्यसलै पनि अधिकांश किसानहरु चिन्तित छन् ।
यहांका किसानले मात्रै वर्षमा करिब २ देखि ३ करोडसम्मको केरा उत्पादन गर्दै आएका छन् |
यता जिल्ला कृषि विकास कार्यालयले भने क्षतिको विवरण संकलन गर्ने काम भईरहेको जनाएको छ ।
गोलभेँडामा टुटा एब्सोलुटा (गोलभेडाको पात खन्ने किरा) भेटिएको छ ।
सो किरा जिल्लामा पहिलो पटक देखा परेको हो |
टुटा एब्सलुटा नामको किरा मुख्यतया गोलभेँडाको फल र प्याकेजिङ सामग्री ओसारपसार गर्दा तराईका जिल्लाबाट जिल्लामा भित्रिएको हुनसक्ने जिल्ला कृषि विकास कार्यालयका वरिष्ठ कृषि विकास अधिकृत दिलबहादुर विष्टले बताए ।
टुटा किराले गोलभेँडाको बिरुवालाई फूलबाट निस्कना साथ लार्भाले पात, डाठ, मुना र फल भित्र छेडेर नष्ट गर्ने भएकाले यसलाई गोलभेँडाको मुख्य सत्रुका रुपमा लिने गरेको विष्टले बताए ।
अमरगढी नगरपालिका–७ पोखराका कृषक वसन्ती पार्कीले लगाएको गोलभेँडा जाँच गर्न पुगेको इन्वाइटा र अनुकूलन परियोजनाको टोलीले उक्त टुटा किरा भेटिएको हो |
अमरगढी नगरपालिकाको पोखरास्थित प्लाष्टिक घरमा लागाएको गोलभेँडामा टुटा किरा देखिएको बहुउद्देश्यीय विकास समाज अनुकूलन परियोजनाका कृषि अधिकृत सन्तोष विष्टले बताए ।
समयमा उपचार गर्न नसके टुटा किराले गोलेभँडा खेतीलाई नष्ट पार्छ |
किरालाई मार्न पहल भइरहेको कृषक डम्बर कैनीले बताए |
 टुटा किरा जिल्लाभर फैलिने किसानलाई चिन्ता भएको छ |
रासस
अनुदानको मल सरकारले तोकेको मूल्यभन्दा झण्डै दोब्बर बढी मूल्यमा खरीद गर्नुपरेको किसानले बताएका छन् |
‘सरकारले किसानलाई अनुदानमा रासायनिक मलखादको व्यवस्था गरेको छ,’  कृषक वीरे चौधरीले भने – ‘बिक्रेताले चर्को मूल्यमा विक्री गरिरहेका छन् ।’
अनुदानको मल विक्री वितरणको जिम्मा पाएको कृषि सामग्री कम्पनी लिमिटेड र साल्टट्रेडिङ कर्पोरेशनले जिल्लाका सहकारी संस्थामार्फत मलको विक्री वितरण गर्दैआएको छ |
आधिकारिक  विक्रेताबाट मात्र  विक्री गर्नुपर्ने सो मल कैलालीका एग्रोभेटलगायतका व्यापारिक पसलबाट तोकेभन्दा बढी मूल्यमा विक्री भइरहेको छ ।
मलको  विक्री वितरणमा अपनाइएको प्रणाली नै गलत रहेकोले रासायनिक मलमा राज्यले दिएको अनुदान कृषक समक्ष पुग्न नसकिरहेको साल्टट्रेडिङ कर्पोरेशन धनगढीका सहायक महाप्रबन्धक केशवप्रसाद पाण्डे बताउँछन् ।
कृषि सामग्री संस्थान र साल्टट्रेडिङले आ–आफ्ना अधिकृत विक्रेतामार्फत मल  विक्रीको व्यवस्था गर्न सके कृषकले सुलभ मूल्यमा सहज ढंगले मल पाउने पाण्डेको भनाइ छ |
मल  विक्री वितरणको जिम्मा पाएको यी दुई संस्थाले ५० किलो बोराको अनुदानको युरिया मल  ८२६ रुपैयाँ, डिएपी  दुई हजार २७६ रुपैयाँ तथा पोटास  एक हजार ६७६ रुपैयाँ विक्री मूल्य तोकेकामा बजारमा उक्त मल युरिया प्रतिकिलो  ३० रुपैयाँ, डिएपी  ६० रुपैयाँ र पोटास  ६० रुपैयाँमा विक्री भइरहेको छ ।
दुवै संस्थाले आफ्ना अधिकृत विक्रेता(सहकारी संस्था)लाई मल विक्री गर्दा प्रति बोरामा  १२ रुपैयाँदेखि र ५० रुपैयाँसम्म छूट दिने गरेको छ |
सो मल विक्री गर्दै आएका कतिपय सहकारी संस्थाले आफूखुशी मूल्य तोकेर विक्री गर्ने गरेका किसानले बताएका छन् |
कृषि सामग्री कम्पनी धनगढीका प्रमुख दुर्गाप्रसाद पाण्डे अनुदानको मलको विक्री वितरण व्यवस्थापनबारे अनुगमन निरीक्षण गरिँदै आएको बताउँछन् ।
कैलालीमा मलखादको बिक्री वितरणमा प्रभावकारी अनुगमन हुननसक्दा सरकारले उपलब्ध गराउँदै आएको अनुदानको मल चर्को मूल्यमा खरिद गर्नुपरेको गुनासो कृषकले गरेका छन् ।
अनुदानको मल सरकारले तोकेको मूल्यभन्दा झण्डै दोब्बर बढी मूल्यमा खरिद गर्नुपरेको किसानले बताएका छन् |
“सरकारले किसानलाई अनुदानमा रासायनिक मलखादको व्यवस्था गरेकोछ,” कृषक वीरे चौधरीले भने– “बिक्रेताले चर्को मूल्यमा बिक्री गरिरहेका छन् ।”
अनुदानको मल बिक्री वितरणको जिम्मा पाएको कृषि सामग्री कम्पनी लिमिटेड र साल्टट्रेडिङ कर्पोरेशनले जिल्लाका सहकारी संस्थामार्फत मलको बिक्री वितरण गर्दैआएको छ |
आधिकारिक बिक्रेताबाट मात्र बिक्री गर्नुपर्ने सो मल कैलालीका एग्रोभेटलगायतका व्यापारिक पसलबाट तोकेभन्दा बढी मूल्यमा बिक्री भइरहेको छ ।
मलको बिक्री वितरणमा अपनाइएको प्रणाली नै गलत रहेकोले रासायनिक मलमा राज्यले दिएको अनुदान कृषक समक्ष पुग्न नसकिरहेको साल्ट ट्रेडिङ कर्पोरेशन धनगढीका सहायक महाप्रबन्धक केशवप्रसाद पाण्डे बताउँछन्।
कृषि सामग्री संस्थान र साल्ट ट्रेडिङले आ–आफ्ना अधिकृत बिक्रेतामार्फत मल बिक्रीको व्यवस्था गर्न सके कृषकले सुलभ मूल्यमा सहज ढंगले मल पाउने पाण्डेको भनाइ छ |
मल बिक्री वितरणको जिम्मा पाएको यी दुई संस्थाले ५० किलो बोराको अनुदानको युरिया मल  ८२६, डिएपी दुई हजार २७६ तथा पोटास एक हजार ६७६ रुपैयाँ बिक्री मूल्य तोकेकामा बजारमा उक्त मल युरिया प्रतिकिलो ३०, डिएपी ६० र पोटास  ६० मा बिक्री भइरहेको छ ।
दुवै संस्थाले आफ्ना अधिकृत बिक्रेता९सहकारी संस्था०लाई मल बिक्री गर्दा प्रति बोरामा १२ देखि र ५० सम्म छुट दिने गरेको छ |
सो मल बिक्री गर्दै आएका कतिपय सहकारी संस्थाले आफूखुशी मूल्य तोकेर बिक्री गर्ने गरेका किसानले बताएका छन् |
कृषि सामग्री कम्पनी धनगढीका प्रमुख दुर्गाप्रसाद पाण्डे अनुदानको मलको बिक्री वितरण व्यवस्थापनबारे अनुगमन निरीक्षण गरिँदै आएको बताउँछन्।
मल बिक्री गरी मनग्य आम्दानी गर्न पाइने भएपछि कैलालीमा मल बिक्री गर्नेतर्फ केन्द्रित भई धमाधम सहकारी संस्था स्थापना हुने क्रम बढेको छ |
रासस
वाणगंगा नगरपालिकाका दुई शिक्षक शिक्षण पेसा छाडी तरकारी खेतीमा लागेका छन् ।
तीन वर्ष एउटै निजी विद्यालयमा शिक्षण पेसा अँगालेका वाणगंगा–७ वनगाईका विष्णु पौडेल र ३ झुँगाका भास्कर पँगेनी अहिले तरकारी खेतीमा रमाएका छन् |
शिक्षण पेसामा भन्दा तरकारी खेतीमा मनग्य आम्दानी हुन थालेपछि उनीहरू तरकारी खेतीतर्फ आकर्षित भएका हुन् ।
वाणगंगा–३ झुँगाका ठाकुर ढकाल र राजमणिको दुई बिगाहा जमिन वार्षिक  ७५ हजार रुपैयाँ तिर्ने गरी उनीहरूले भाडामा लिई व्यावसायिक तरकारी खेती सुरू गरेका हुन् |
लौका, घिरौँला, भिण्डी, बोडी, काँक्रा विक्री गरी चार महिनामै  एक लाख ५० हजार रुपैयाँ आम्दानी भएको छ।
‘शिक्षण पेसाभन्दा तरकारी खेतीबाट खुसी मिलेको छ,’ पौडेलले भने|
उनीहरूले १६ कट्ठामा लौका, बोडी, काँक्रा तथा १४ कट्ठामा भन्टा, फर्सी, खुर्सानी लगाएका छन् |
करीब  ८० हजार रुपैयाँको लागतमा तरकारी खेती सुरू गरेका पौडेल र पँगेनीले मासिक  दश हजार रुपैयाँ ज्याला दिई सहयोगीसमेत राखेबा छन् ।
लौका प्रतिकलो  २० रुपैयाँ, बोडी  ८० रुपैयाँ, भन्टा  ३० रुपैयाँ, काँक्रा र घिरौँला  ३५ रुपैयाँका दरले बजारमा पुर्‍याई  विक्री गर्ने गरेका पँगेनीले बताए |
अहिलेसम्म  पाँच लाख रुपैयाँभन्दा बढी लगानी गरेको उनले बताए |
उनीहरू कामदार नपाएर चिन्तित बनेका छन् |
कामदार अभावले १० कट्ठामा धानबाली लगाएका छन् |
रासस
सिँचाइ मन्त्रालयअन्तर्गत भूमिगत जल सिँचाइ विकास डिभिजन कार्यालयले खेती हुने सुख्खा क्षेत्रमा सिँचाइ सुविधाका लागि डिप ट्युबवेल निर्माण सुरू गरेको छ ।
चितवन र मकवानपुरमा सेवा पुर्‍याउँदै आएको कार्यालयले यहाँका विभिन्न आठ स्थानमा डिप ट्युबवेल निर्माणको काम थालेको भूमिगत जल सिँचाइ विकास डिभिजन कार्यालयका सूचना अधिकारी अमलेस यादवले जानकारी दिए |
चितवनमा ६ र मकवानपुरमा दुईवटा स्थानमा डिप ट्युबवेल निर्माण थालिएको हो ।
चितवनको कालिका नगरपालिका–८ सिमलबस्ती, भरतपुर महानगर–६ शान्तिपुर र १४ शिवनगर तथा पश्चिम चितवनको देवनगर, राप्ती नगरपालिका–५ रामपुर टाँडी तथा खैरहनी नगरपालिका–४ भुत्याहामा डिप ट्युबवेल निर्माण थालिएको हो ।
यस्तै मकवानपुरको हेटौँडा–१६ र १८ मा ट्युबवेल निर्माण निर्माण थालिएको छ |
तीन चरणमा निर्माण सक्नेगरी सुरू भएको उक्त ट्युबवेल निर्माणको पहिलो चरणको कार्यक्रम सम्पन्न गरिएको छ |
यस वर्ष दोस्रो चरणको काम सञ्चालन हुने कार्यालयले जनाएको छ ।
उक्त योजना सम्पन्न गर्दा प्रतिडिप ट्युबवेलको  ८० लाख रुपैयाँ लागत लाग्ने सूचना अधिकारी यादवले  बताए |
पहिलो चरणको काम सकिँदा सबै गरेर  एक करोड ६० लाख रुपैयाँ खर्च भएको छ |
एक सय मिटर तल जमिनमुनिबाट पानी निकालिएको छ |
चितवनमा ६ वटा डिप ट्युबवेलले १८५ हेक्टर क्षेत्रफल सिञ्चित हुने र मकवानपुरको दुईवटा ट्युबवेलबाट ४० हेक्टर क्षेत्र सिँचाइ गर्न सकिने बताइएको छ |
रासस
मासुको प्रयोजनका लागि दक्षिण पर्वतका विभिन्न गाविसबाट दैनिकजसो दुधालु भैँसी बिक्री हुने गरेको पाइएको छ ।
स्थानीय जातका लिमे पाराकोटे भैँसी दैनिकजसो बिक्री हुँदा लोप हुने खतरा बढेको छ |
जिल्लाको रानीपानी, बर्राचौर, वहाकी, शालिग्रामलगायत गाउँबाट दैनिकजसो भैँसी बिक्री भइरहेको छ ।
दुधालु भैँसी समेत बिक्री हुने गरेका रानीपानीका छविलाल पौडेलले बताउनुभयो |
पोखराका व्यापारी यहाँ ट्रकसहित भैँसी खिरिद गर्न आउने गरेका छन् ।
व्यापारीले एउटा भैँसी मिलाइदिएवबापत स्थानीय व्यक्तिलाई रु एक हजारसम्म पारिश्रमिक उपलब्ध गराउने गरेका छन् |
अधिकांश गाउँबाट गैरकानूनी रुपमा दुधालु र गर्भवती भैँसी बिक्री हुने गरेका स्थानीयवासी गुणबहादुर सुनारले बताए|
लिमे पाराकोटे भैँसी संरक्षण कार्यक्रम समेत लागू भएको रानीपानीबाट भैँसी बिक्री गरिँदै आएको छ ।
दैनिकजसो ट्रकका ट्रक भैँसी लैजाँदा सम्बन्धित निकाय मौन छ |
परीक्षण नै नगरी भैँसी बिक्रीका लागि लैजाने गरेपनि सम्बन्धितलाई कारबाही हुन सकेको छैन |
लिमे पाराकोटे जातको भैँसी लोप हुन थालेको कृषक ऋखिराम भुसाल बताउछन्।
जिल्ला पशुसेवा कार्यालयका प्रमुख डा सुधीर थापा बूढो भएका र अनुत्पादक भैँसी स्वास्थ्य परीक्षण गरेर बिक्री गर्न सकिने बताउछन्|
रासस
सुनसरी मोरङ सिँचाइ आयोजनाको मूलनहरमा मर्मत गरिएपछि आजबाट सिँचाइ पूर्ववत् रूपमा सुचारु भएको छ ।
साउन २७ र २८ गतेको अविरल वर्षासँगै आएको बाढीले मूलनहरको विभिन्न ठाउँ तथा शाखा नहरमा क्षति पुर्‍याएको थियो |
मूलनहरमा क्षति पुर्‍याएको पाँच ठाउँमा र विभिन्न शाखा नहरमा मर्मत गरी आजबाट पानी छोडिएको सो आयोजनाका प्रमुख कुञ्जनभक्त श्रेष्ठले जानकारी दिए ।
सुनसरी र मोरङको ६८ हजार हेक्टरमा सिँचाइ गरिँदै आएको सो मूलनहरको चतरादेखि मोरङसम्मको दूरी ५३ किलोमिटर पर्दछ |
बाढीका कारण ४२ किलोमिटर क्षेत्र लोहन्द्रा साइफनमा क्षति पुगेको छ |
साइफनमा क्षति पुगेपछि विभिन्न शाखामा पानी छोड्ने अवस्था छैन |
मर्मतमा बढी समय लाग्ने भएकाले वैकल्पिक व्यवस्था गरेर सिँचाइ सुविधा प्रदान गरिएको आयोजना प्रमुख श्रेष्ठले बताए ।
‘खोलाको पानीलाई शाखा नहरमा छिराएर सिँचाइ सुचारु गरेका छौँ’, उनले भने |
मूलनहरको झुम्कामा तीन ठाउँ, खनार र पर्सेनीस्थित नेता चौकमा एक-एक ठाउँमा मर्मत गरिएको छ |
विभिन्न शाखा मर्मत गरी खोलाको पानीलाई नहरबाट बग्ने व्यवस्था मिलाएर सिँचाइको सुविधा पुर्‍याइएको छ ।
आपतकालीन मर्मतमा  एक करोड रुपैयाँ खर्च भएको छ |
नहर मर्मतको काम जारी रहेको र किसानको आवश्यकताअनुरुप पानी छोडिएको आयोजनाले जनाएको छ |
तत्काल ३० हजार हेक्टरमा सिँचाइ सुविधा पुग्नेछ |
विराटनगर, शङ्करपुर, सुक्सेना शाखा र हरिनगरा शाखाको तल्लो भागमा क्षति भएकाले आधा भागसम्म मात्र सिँचाइ पुग्ने बताइएको छ ।
रामधुनी सिघिँया, विश्रामपुर, झुम्का, रामगञ्ज, सीतागञ्ज, वरियातिलगायतका शाखामा सिँचाइ सुविधा सुचारु भएको छ |
सो नहरमा ८५ करोड रुपैयाँ भन्दा बढी क्षति पुगेको छ |
रासस
जिल्लाको जैमिनी नगरपालिका २ र ३ दमेकका किसानहरु पछिल्लो समयमा नगदेबालीमा आकर्षित हुन थालेका छन्|
किसानहरुले आफ्नो बाँझो र खाली जग्गामा अन्नबाली छोडेर अलैँची खेतिमा आकर्षित भएका हुन |
पछिल्लो समय युवा बैदेशिक रोजगारीमा जाने क्रम नरोकिएर जनशक्ति अभाव भइरहेको अवस्थामा यहाँका किसानहरुले अलैँची खेती गरी आत्मनिर्भर बन्न थालेका छन्।
सुरुमा परीक्षणका रुपमा बाँझो र पाखो जमिनमा लगाइएको अलैँचीले राम्रो आम्दानी दिने भएपछि किसानहरु अन्य खेती छाडेर उब्जाउ जमिनमा समेत अलैँचीका बिरुवा रोप्न थालेको बताउँछन ।
‘पहिले त कस्तो हुन्छ भनेर हामीले आफ्नै घरमा लगायौँ’ गाजा सामुदायीक कृषि सहकारीका अध्यक्ष होमनाथ सापकोटाले भने, ‘राम्रो हुने देखिएपछि समुहिक रुपमा मिलेरै अलैँची खेती सुरु गरेका हौँ ।’ हाल सय रोपनी जग्गा भाडामा लिएर सहकारी मार्फत अलैँची खेतीलाई व्यवसायिक रुपमा अगाडी बढाएको अध्यक्ष सापकोटाले बताए ।
साविकको दमेक गाविसका किसानले सहकारीमा आवद्ध भएर ११ हेक्टर क्षेत्रफलमा फैलिएको जग्गामा अलैँची रोपेका छन् |
उनीहरुले अलैँची नर्सरी स्थापना गरेर विरुवा विक्रि गर्ने व्यवस्था सहकारी मार्फत मिलाएका छन |
अहिले ८ लाखदेखि ९ लाख विरुवा निकाल्ने गरि नर्सरीको तयारी भएको अध्यक्ष सापकोटाले बताए |
सहकारी मार्फत अलैँचीको फल र विरुवा दुवै उत्पादन गरेर विक्री गर्ने गरेका छन ।
किसानहरुले एक सय रोपनी जग्गा भाडामा लिएर सहकारी मार्फत अलैँचीको व्यवसायीक खेती सुरु गरेका छन |
गत बर्ष अलैँचीका बिरुवा मात्रै बिक्री गरेर करिब १० लाख आम्दानी गरेको जिल्ला कृषि विकास कार्यालय बागलुङले जनाएको छ |
अहिले भने खेतीयोग्य जमिनमासमेत अलैँचीका बिरुवा हुर्किरहेका छन् |
यसबाट आगामी बर्ष उनीहरुले झन्डै ५० लाख आम्दानी गर्ने लक्ष्य लिएका छन |
गाउँ—गाउँमा सहकारीले सुरु गरेको अलैँची खेती राम्रो भएपछि अलैँचीका विरुवाहरुको माग समेत बढ्दै जान थालेको दमेकका स्थानीय किसान आनन्द अम्माईले बताए ।
‘पोहोर परार खेर गएको बारीमा कस्तो हुन्छ भनेर लगायौँ |
आम्दानी पनि राम्रै भयो |
अहिले अरु बालीनालीको ठाउँमा अलैँचीका विरुवा रोपेको छु ।’ अम्माईले भनेँ,‘अलैँची खेती राम्रो र माग पनि उत्तिकै भएको छ |
विरुवा विक्रि भइरहेकाले आम्दानी राम्रो भएको छ ।’
उनी मात्रै होईन सहकारीमा आवद्ध भएका अन्य किसानहरु पनि अलैँची खेतीले राम्रो प्रतिफल दिन थालेपछि खुसी छन ।
बागलुङ जिल्लामा झन्डै ३० हेक्टर बढी क्षेत्रफलको जमिनमा अलैँची खेती गरिएको जिल्ला कृषि विकास कार्यालय बागलुङले जनाएको छ |
जिल्लाको दुदीलाभाटी,अर्गल,बुर्तिवाङ, हिल,दमेक,राङखानी र बरेङ अलैँची खेतीका लागि उपयुक्त ठाउँ मानिन्छन ।
जिल्ला कृषि विकास कार्यालयका अनुसार गत बर्ष पश्चिम खर्वाङ क्षेत्र तिर १ लाख बढी अलैँचीका विरुवा वितरण गरेको जनाएको छ |
यस बर्ष दमेक क्षेत्रमा १ लाख ५० हजार अलैँचीका बिरुवा वितरण गरिएको कार्यालयले जनाएको छ |
केही किसानले आफ्नै जग्गामा र केहीले भने भाडामा लिएर अलैँची लगाईरहेका छन |
त्यहाँका किसानहरुले सुरु गरेको अलैँची खेतीले अन्य वडाका कृषकहरु समेत अलैँची तर्फ आकर्षित भएका छन्।
अलंैची खेतीका लागि सिँचाईयुक्त क्षेत्र, बनजंगल र केही चिस्यान सहितको जमिन आवश्यक हुने गर्दछ |
अलैँची औषधीको रुपमा मात्र नभएर विभिन्न परिकार,उच्च गुणस्तरको वास्नादार परिकार र स्वादका लागि प्रयोग हुने गर्दछ ।
जिल्लामा पहिलो पटक हावा र पानीबाट मात्रै तरकारी फलाउने प्रविधि शुरु भएको छ ।मोदी गाउँपालिका–५ अम्बोटमा पाँच वर्षदेखि सफल रूपमा व्यावसायिक तरकारीखेती गर्दै आएका लालबहादुर हरिजनले यस्तो प्रविधिबाट तरकारीखेती थालेका छन् ।
फलामे दुई खम्बाको सहारामा तीन मि लम्बाइ र तीन इन्च मोटाइका प्लास्टिक पाइपमा पानी भरेर प्लास्टिक ड्रम र सोलार प्लानको सहयोगमा सो खेती गर्न सकिने हरिजनले बताए|
भर्खरै शुरु गर्न लागिएको सो प्रविधिबाट छिटो उत्पादन दिने साग, धनियाँ, मुला तथा लहरे तरकारी उत्पादन गर्न मिल्ने बताइएको छ ।
करिब डेढ मि उचाइको टनेलमा दुवैतर्फ तीन तीन पिभिसी पाइप अड्याएर ३० इन्चको फरकमा पारिएको प्वालमा प्लास्टिक कपलाई चिरेर तरकारीको बिरुवा रोपिन्छ |
सोलारमा जडित सानो मोटरले ड्रममा रहेको पानी प्लास्टिक पाइपमार्फत बिरुवाको फेदमा पठाइन्छ ।बिरुवामा बढी भएको पानी पाइपको माध्यमबाट ड्रममै पठाइन्छ ।
बिरुवालाई आवश्यक पर्ने खाद्यतत्व पानीमा मिसाइएपछि दैनिक दुई घण्टा पर्ने सूर्यको किरणका कारण सोलारले पानीलाई बिरुवासम्म पठाउँदै बढी भएको पानी ड्रममै पठाउने काम गर्छ |
यही चक्रीय प्रणालीबाट त्यहाँ लगाइएको तरकारी वृद्धि हुँदै जाने बताइएको छ ।
एउटा स्ट्याण्डमा फलेको तरकारीले एक परिवारलाई खान पुग्ने हरिजन बताउँछन् ।“हरेक पाइपमा १० वटासम्म बिरुवा रोप्न मिल्छ”, उनले भने, “करेसाबारी नहुनेका लागि बढी उपयोगी हुन्छ ।” १५ हजारको लगानीमा एउटा स्ट्याण्डमा शुरु गर्न मिल्ने सो प्रविधिको खेती १५ देखि २० वर्षसम्म टिक्छ ।जिल्ला कृषि विकास कार्यालयका प्रमुख वासुदेव रेग्मीले सो प्रविधि नेपालमै नमूना भएको र यसबाट थोरै ठाउँ र समयमा धेरै उत्पादन दिन सकिने बताए |
रासस
जिल्लाका लेकाली क्षेत्रका किसान अलैँंची टिप्न थालेका छन् ।
सातसय मिटरदेखि १२ सय मिटर उचाइसम्ममा लगाइएको अलैँची टिप्न सुरू गरिएको अलैँची व्यवसायी महासंघका जिल्ला अध्यक्ष अजय तामाङले बताए |
।
उचाइ अनुसार फरक/फरक समयमा अलैँची पाक्ने हुँदा सो भन्दामाथि लगाइएको अलैँची असोज लागेपछि मात्रै टिप्न सुरू  गरिने उनले बताए |
 अलैँची पाकेपछि किसान टिप्न, छोडाउन र सुकाउन व्यस्त रहेका भूलभूलेका कमलबहादुर खत्रीले बताए |
दिनभरी टिप्ने, राति छोडाउने र फेरि भट्टीमा सुकाउनुपर्ने हुँदा किसानलाई अहिले फुर्सद नभएको खत्री बताउँछन् ।
भूलभूलेसहित बाँझाखेत, घनपोखरा, खुदी, गौँडा, इलमपोखरी, दूधपोखरी, बन्सार, ढोडेनी, फलेनी, ताघ्रिङ, कोल्की, पसगाउँलगायतका गाउँ पाखामा व्यावसायिक अलैँचीखेती गरिएको छ |
पछिल्लो समय कृषकले अलैँची उत्पादन हुने क्षेत्रलाई समेटेर अलैँची जोन कार्यक्षेत्र प्रस्ताव गरेका छन् |
प्रधानमन्त्री कृषि आधुनीकरण परियोजना कार्यान्वयनको लागि अलैँची जोन कार्यक्षेत्र प्रस्ताव गरीएको हो |
रासस
बाढी र डुबानका कारण कृषि तथा पशु चौपायातर्फ  १० करोड ७५ लाख रुपैयाँभन्दा बढीको क्षति भएको छ ।
जिल्ला विपद् व्यवस्थापन समितिले दिएको जानकारीअनुसार एक हजार ११५.७४ हेक्टर क्षेत्रफलको धान मकै बगाउँदा आठ करोड २६ लाख ६२ हजार रुपैयाँ बराबरको क्षति भएको छ ।
यस्तै, बाढीले १०२.४ मेट्रिक टन सञ्चित खाद्यान्न बगाउँदा ५१ लाख ५२ हजार रुपैयाँ, १० मेट्रिक टन सञ्चित बीउ बगाउँदा नौ लाख ८८ हजार रुपैयाँ र एउटा च्याउ फार्म बगाउँदा  २० लाख रुपैयाँ बराबरको क्षति भएको आपत्कालीन कार्य सञ्चालन केन्द्रका सूचना अधिकारी खिलानाथ दाहालले जानकारी दिए ।
पशुचौपायाको गोठ बगाउँदा  ३७ लाख २३ हजार रुपैयाँ र १३ वटा माछा पोखरी बगाउँदा ५० लाख ८० हजार रुपैयाँको नोक्सानी भएको छ |
जिल्लामा बाढीले २८ गाईगोरु, दुई भैँसी, ९४ भेडाबाख्रा, दुई सुँगुर, स्थानीय कुखुरा र हाँस गरी २१७ तथा ब्रोइलर तीन हजार १५० बगाएको छ |
रासस
बाढीका कारण मोरङको कृषि क्षेत्रमा करीब  ५६ करोड रुपैयाँ बराबरको क्षति भएको छ ।
गत साउन २७ र २८ गतेको अविरल वर्षापछि बाढी आउँदा जिल्लाको दुई हजार ५२० हेक्टरको धानबाली पुरिँदा  २४ करोड २० लाख ७९ हजार रुपैयाँको क्षति भएको अनुमान गरिएको छ, भने सात हजार ९ सय ५० परिवार प्रभावित भएका छन् ।
तीन सय १७ हेक्टरमा  नौ करोड १३ लाख ६८ हजार रुपैयाँ मूल्यको तरकारीबाली र ३१३ हेक्टरमा निर्माण गरिएको माछा पोखरीमा बाढी पस्दा  १६ करोड २६ लाख ६८ हजार रुपैयाँको माछाको माउ र भुरा क्षति भएको जिल्ला कृषि विकास कार्यालयले जनाएको छ ।
एक सय १० हेक्टरमा एक करोड २७ लाख ६७ हजार रुपैयाँ मूल्यको जुटखेती, २४ हेक्टरमा रहेको केरा, कागती र मेवाखेती नष्ट हुँदा ७१ लाखको क्षति भएको छ |
करीब दुई हजार किसानको घरमा पानी पस्दा सञ्चित गरी राखिएका एक करोड रुपैयाँभन्दा बढीको ४९० मेट्रिक टन धान र गहुँ क्षति भएको छ ।
माउ र भुरा बाढीले बगाउँदा माछापालनमा समस्या भएको जिल्ला कृषि विकास कार्यालयका प्रमुख मनोज यादवले जानकारी दिए ।
विराटनगरमा वर्षासँगै पाँच दिनसम्म विद्युत् सेवा अवरुद्ध हुँदा गणेश कोल्डस्टोरमा राखिएको एक हजार मेट्रिक टन आलुमा टुसा पलाएको र मेसिनमा समेत क्षति पुग्दा रु ५० लाख बराबरको नोक्सान भएको बताइएको छ |
रासस
काभ्रेपलाञ्चोकमा उत्पादन हुने विभिन्न कृषि उपजको औसत मूल्य घट्दै गएको छ ।
जिल्लाको पाँचखाल, बल्थली, कुशादेवी, भकुण्डबेँसी र महादेवस्थानबाट नियमित संकलन हुने विभिन्न अन्नबाली तथा नगदेबालीको मूल्य कृषकले कम पाएको तथ्यांक कार्यालय, धुलिखेलका तथ्यांक अधिकृत दिनानाथ लम्सालले जानकारी दिए ।
आर्थिक वर्ष २०७०/७१, २०७१/७२, २०७२/७३ र २०७३/७४ मा उत्पादन गरेको स्थलबाट कृषि उपजको औसत मूल्य घटदै गएकोले कृषकले घाटा ब्यहोर्नुपरेको लम्सालले बताए |
गहुँको मूल्य  ३१ रुपैयाँबाट घटेर २३ रुपैयाँ, वर्षे मकै २६ रुपैयाँबाट २३ रुपैयाँ, धान मोटो २९ रुपैयाँबाट बढेर ३१ रुपैयाँ, मसिनो धान ३७ रुपैयाँबाट बढेर  ५७ रुपैयाँ, कोदो २१ रुपैयाँबाट बढेर  ३८ रुपैयाँ, रातो आलु २९  रुपैयाँबाट घटेर  २७ रुपैयाँ, सेतो आलु  २५ रुपैयाँबाट २२ रुपैयाँमा झरेको छ ।
त्यस्तै, तोरीको मूल्य वृद्धि भएको छ |
तोरी  ७५ रुपैयाँबाट  ९४ रुपैयाँ पुगेको छ |
तर फलफूलको मूल्य घटेको छ |
आँप, अम्बा, लिची, कागती, सुन्तला, नास्पति, जुनारको मूल्य घटेको देखिएको छ ।
यहाँबाट उत्पादन हुने विभिन्न तरकारी, काउली, रायो, भेडेखुर्सानी, काँक्रो, फर्सी, लौका, स्कुस, मोटरकोसा, बोडी, बन्दागोभीको मूल्य केही तलमाथि हुने गरेको छ ।रागाँ, खसी, बोका र सुंगुरको मासुको मूल्य वृद्धि भएको छ |
कुखुरा र हाँसको मासुको मूल्यमा केही वृद्धि भएको छ |
गाईको दूधको मूल्य ४१ रुपैयाँबाट  ९४ रुपैयाँ पुगेको छ |
भैँसीको दूधको मूल्य  ५६ रुपैयाँबाट ६९  रुपैयाँ पुगको छ |
स्थानीय कुखुराको अण्डा मूल्य २१ रुपैयाँसम्म पुगेको छ भने उन्नत जातका कुखुराको अण्डा  ९ रुपैयाँबाट १५ रुपैयाँ पुगेको छ |
रासस
अघिल्ला वर्षजस्तै योपटक पनि काठमाडौंमा जुम्लाको ताजा स्याउ भित्रिएको छ |
विगत ५ वर्षयता निरन्तर एप्पल गार्डेन जुम्लाले काठमाडौंका उपभोक्तामाझ सस्तो मूल्यमा अर्ग्यानिक स्याउ भित्र्याउँदै आएको छ ।
काठमाडौंमा पछिल्लो समय चिनियाँ र भारतीय स्याउले बजार लिइरहेको समयमा थोरैमात्रामा उपलब्ध हुने गरेको नेपाली स्याउको बजारमा भित्रिएसँगै उपभोक्ताहरु नेपाली स्वादमा केहि समयका लागि भएपनि लिन पाउने एप्पल गार्डेनको विश्वास छ।
स्याउका लागि प्रशिद्ध मानिएको जुम्लामा उत्पादीत स्याउको मूल्य विदेशी स्याउको तुलनामा सस्तो रहेको सर्वसुलभ रहेको कृषक दिनेश खड्काले जानकारी दिए|
पछिल्लो समय जुम्लामा जिल्ला कृषी कार्यलयले अर्गानिक उत्पादनमा जोड दिएपछि र अर्गानिक स्याउ उत्पादनको जिल्लाका रुपमा विकास गरेपछि देशभर जुम्लाको स्याउको माग उच्च रहेको छ |
बाटो र गाडीको कठिनाईका कारण स्याउमा धेरै नाफा नहुने भएपनि आफ्नो उत्पादन बजारसम्म पुर्याउनु र निरन्तरता दिनु ठुलो कुरा भएको खड्का बताउँछन् ।
पछिल्लो समय जुम्लामानै प्रतिकिलो ६० देखि ७० रुपैंयासम्ममा स्याउ विक्री हुँदै आएको छ |
काठमाडौं सम्म आइपुग्दा ठुलो मात्रामा खर्च उठ्ने भएपनि आफुहरु नाफाका लागि भन्दापनि जुम्ली स्याउको बजार प्रवद्र्धनका लागि स्याउ ल्याउने गरेको खड्काको भनाई छ ।
बोटबाट टिपेको २÷३ दिनमै स्याउ काठमाडौं भित्रिएकाले ताजा स्याउ आइपुग्दा आफु निकै खुसि भएको उनले बताए |
स्याउसँगै जुम्ली सिमी, ओखर पनि उपलब्ध गराएका छन् |
उनले बानेश्वर स्थीत अल इन वान मार्टबाट स्याउ विक्रि गरीरहेको जनाएका छन् ।
स्थानीय कृषकले लमजुङ जिल्लालाई अलैँची जोन कार्यक्षेत्र बनाउन प्रस्ताव गरेका छन् |
आइतबार भएको अलैँची कृषकको भेलाले अलैँची उत्पादन हुने क्षेत्रलाई समेटेर अलैँची जोन क्षेत्रको प्रस्ताव गरेका हुन् ।
प्रधानमन्त्री कृषि आधुनिकीकरण परियोजना कार्यान्वयनका लागि अलैँची जोन कार्यक्षेत्र प्रस्ताव गरिएको अलैँची व्यवसायी महासङ्घका जिल्ला अध्यक्ष अजय तामाङले बताए |
उनका अनुसार प्रस्तावित कार्यक्षेत्रमा दूधपोखरी, दोर्दी, मर्स्याङ्दी, क्व्होला सोथार गाउँपालिका र बेँसीशहर नगरपालिकाको केही क्षेत्र रहेको छ ।
कार्यक्षेत्रमा बेँसीशहर नगरपालिकाअन्तर्गत वडा नं ५ नाल्मा र वडा नं १० बाँझाखेत रहेको छ भने मर्स्याङ्दी गाउँपालिकाअन्तर्गत १ देखि ८ सम्मको भूभागलाई समेटिएको छ ।
यसैगरी, दूधपोखरी गाउँपालिकाको गौडा, विचौर, दूधपोखरी र इलमपोखरीलाई समेटिएको छ भने दोर्दी गाउँपालिकाको वडा नं ४ देखि ९ सम्मका वडालाई समेटिएको छ |
त्यस्तै, क्व्होलासोथार गाउँपालिकाअन्तर्गत सिङ्दी, पसगाउँ, भुजुङ, उत्तरकन्या, भोजे, गिलुङका केही वडा परेका छन् ।
अलैँची जोन कार्यक्षेत्र घोषणाका लागि न्यूनतम ५ सय  हेक्टर क्षेत्रफल हुनुपर्ने प्रावधानअनुसार ६२५ हेक्टर क्षेत्रफल प्रस्ताव गरिएको अध्यक्ष तामाङले बताए ।
यसअघि जिल्लामा एउटा ब्लग र २० वटा पकेट क्षेत्र निर्धारण गरिएको थियो |
ब्लगका लागि न्यूनतम ५ सय  रोपनी र पकेटक्षेत्रका लागि १ सय  रोपनी क्षेत्रफल निर्धारण गरिएको छ ।
प्रस्तावित कार्यक्षेत्रलाई जिल्ला कृषि विकास कार्यालयमार्फत कृषि मन्त्रालय पठाइएको छ |
मन्त्रालयको स्वीकृतिपछि सो क्षेत्रमा प्रधानमन्त्री कृषि आधुनिकीकरण परियोजना सञ्चालन हुनेछ ।
अलैँची प्रवर्द्धन केन्द्रीत सो परियोजना १० वर्षसम्म सञ्चालन हुने अध्यक्ष तामाङले बताए |
कार्यक्रम कार्यान्वयन भएसँगै थप १५० क्षेत्रफल जमिनमा कार्यक्षेत्र विस्तार गरिने अध्यक्ष तामाङले बताए ।
लमजुङका किसानले अलैँचीखेतीबाट मनग्य आम्दानी लिइरहेका छन् |
लमजुङमा हाल गोलसायी र रामसायी जातका अलैँची उत्पादन हुँदै आएको छ |
रासस
कृषकले एउटै जमिनलाई लामो समयसम्म नर्सरीको रुपमा प्रयोग गर्ने प्रथाले पनि रोग कीराको प्रकोप बढाउनुको साथै बेर्नाको गुणस्तरमा ह्रास आई उत्पादन र गुणस्तरमा गिरावट आइरहेको छ ।
यस्तो परिस्थितिमा परम्परागत बेर्ना उत्पादनको विकल्पको खोजी विगतदेखि नै भइरहेको छ |
यसको बिकल्प भनेको पछिल्लो समय प्रचलनमा आएको प्लास्टिकको ट्रेमा बेर्ना उत्पादन प्रविधि हो।
कोकोपिट जुन नरिवलको जटा लाई क्रसिंग गरेर बनाइएको हुन्छ त्यसको एक भाग परलाइट र एक भाग कम्पोस्ट मल वा भर्मी कुलेट मिसाएर ट्रे को प्वालमा भरेर बेर्ना उत्पादन गरिने यो प्रविधिका विभिन्न फाइदा रहेका छन्|
जुन निम्नानुसार छन्ः
बाजुरा बूढीनन्दा नगरपालिका–९ पाण्डुसैनकी बुदी सार्कीले आफ्ना चार छोराछोरी पढाउनका लागि ६ घण्टाको पैदलयात्रा तय गरी सदरमुकाममा स्याउ बेच्न आएकी छिन् ।
छोराछोरीलाई पढाउनका लागि आर्थिक स्रोत नभएपछि स्याउ बेचेर खर्च धान्नु परेको सार्कीको भनाइ छ ।
‘लोग्नेको कृषि पेशाबाहेक अरु कुनै आम्दानी गर्ने ठाउँ नै छैन, यही स्याउ बिक्री गरेर बालबच्चालाई कापी, कलम किनेर लैजान्छु ’उनले भनिन्।
‘यसवर्ष दुई सय बोट स्याउ लगाएकी थिएँ तर असिनाले फल्न लागेको स्याउको फल लिएपछि अर्काको बारीबाट प्रतिदाना १० मा खरिद गरेर सानो स्याउको १५ र ठूला दाना स्याउको २० मा बिक्री हुने गरेको छ ।
घरमा जहान बालबच्चाको पालनपोषण र शिक्षा दिनका लागि जडीबुटी, च्याउ, संकलन गरेर खर्च चलाउँदै आएको सार्कीले बताइन्।
सार्कीसँगै ८ घण्टाको पैदलयात्रा तय गरी सदरमुकाम आएकी सोही वडाकी ४० वर्षीया कला सार्कीले पनि स्याउ बेचेर घरका लागि खाद्य सामग्री र बालबालिका लागि पढाइखर्च जोहो गर्ने गर्छिन् |
“न्युन आयस्रोत भएका कारण मजदुरी गरेर खानु बाहेकको कुनै विकल्प छैन,” कलाले भनिन् ।
यो वेला स्याउको समय भएकाले स्याउ बिक्री गर्न आए, यसपछि जडीबुडी,च्याउलगायत संकलन गर्ने र अरुको भारी र खेताला काम गरेर गुजारा चलाउनुपरेको उनको भनाई छ ।
मार्तडी आएर लोकतान्त्रिक चोकमा बसेर दिनभर स्याउ बिक्री गर्दा सात सयदेखि एक हजारसम्म आम्दानी हुने गरेका छन |
एक हजार कमाइ भए पनि खाना खाएर ६ सय मात्र लिने गरेकी छु, कलाले भनिन्।
जिल्लाका उत्तरी भेगका स्वामिकार्तिक गाउँपालिकाको जुकोट, साप्पाटा पाण्डवगुफा गाउँपालिकाको गोत्री, जगन्नाथ, बूढीनन्दा नगरपालिकाको पाण्डुसैन स्याउखेतीको पकेट क्षेत्रको रुपमा रहेको जिल्ला कृषि विकास कार्यालय बाजुराले जनाएको छ ।
स्याउखेतीका लागि जिल्ला कृषि विकास कार्यालयबाट १२० हेक्टरका लागि स्याउका बोट वितरण गरेको थियो |
स्याउ उत्पादन बढेको भए पनि व्यवस्थापन नहँुदा किसान मर्कामा परेका छन् |
रासस
नुवाकोट जिल्ला दूध र मासुमा आत्मनिर्भर भएको छ |
सञ्चालित कार्यक्रम समयमै सम्पन्न गर्न किसानले चासो नदिँदा अण्डामा भने आत्मनिर्भर हुन सकेको छैन् ।
पशुसेवा कार्यालय नुवाकोटकाअनुसार जिल्लामा दूधको माग १९ हजार २३३ मेट्रिक टन रहेकोमा त्यो भन्दा बढी उत्पादन गरी बाहिरी जिल्लामा समेत निकासी गर्न सुरु भएको छ ।
माग भन्दा ३२ सय मेट्रिक टन बढी दूध उत्पादन गरी जिल्लालाई आत्मनिर्भर बनाएर बाहिरी जिल्लामा निर्यात सुरु गरेको वरिष्ठ पशु विकास अधिकृत खगेन्द्रराज भट्टले जानकारी दिए।
दूधसँगै मासुको पनि माग भन्दा बढी उत्पादन गर्दैै यो जिल्ला मासुमासमेत आत्मनिर्भर हुन सक्षम भएको छ |
पशु विकास अधिकृत भट्टकाअनुसार जिल्लाका लागि १० हजार ५६५ मेट्रिक टन मासु आवश्यक रहेकोमा त्यो भन्दा बढी उत्पादन भएसँगै नुवाकोट मासुमा पनि आत्मनिर्भर बन्न सक्षम भएको हो ।
माग भन्दा बढी उत्पादन गर्दै एक हजार ९८९ मेट्रिक टन मासु बाहिरी जिल्लामा समेत निर्यात भएको पशु विकास अधिकृत भट्टले जानकारी दिए।
“दूध र मासुमा आत्मनिर्भर हुन, गाईभँैसी, ब्राख्रा, बंगुर, कुखुरापालनको कार्यक्रमलाई सहयोग पु¥याएर बहुसंख्यक किसानलाई सहभागी गराउन सफल भएका छौँ,” उनले भने “किसानको सहभागिता वृद्धिसँगै उच्च जातको पशुचौपायपालन र नश्ल सुधार कार्यक्रमलाई प्रभावकारी बनाइएको छ ।”
जिल्लालाई अण्डामा आत्मनिर्भर बनाउन कुखुराको चल्ला वितरण तथा खोर निर्माण कार्यक्रममा किसान आकर्षित नहँुदा लक्ष्य पूरा हुनसकेन् |
जिल्लामा ४९ लाख ५२ हजार अण्डाको माग रहेकामा अहिले ४७ लाख ९२ हजार मात्र उत्पादन भएको पशु कार्यालयको तथ्यांक छ ।
लक्षित कार्यक्रम यो वर्ष समयमै सञ्चालन गर्ने योजना बनाएकाले अण्डामा पनि यो जिल्ला आत्मनिर्भर हुन सफल हुने विश्वास पशु कार्यालयको छ |
पशु एवं पक्षी प्रबद्र्धनका लागि राष्ट्रिय लक्ष्य हासिल गर्न जिल्लामा सञ्चालित कार्यक्रम प्रभावकारी बनाएर स्थानीय क्षेत्रमा उत्पादन गर्नसक्ने उब्जनीले जिल्लालाई आत्मनिर्भर बनाउन प्रयास भइरहेको पशुसेवा कार्यालयले जनाएको छ ।
नुवाकोट जिल्ला गएको वर्षदेखि पशुचौपायलाई खुवाउने घाँसमा आत्मनिर्भर भएको थियो |
सम्पन्न आर्थिक वर्षमा पशुपक्षीको विकास तथा प्रबद्र्धनका लागि पाँच करोड ८३ लाख लगानी भएकोमा यो वर्षमा उक्त कार्यक्रमका लागि जिल्लामा पाँच करोड १३ लाख बजेट छुट्टाइएको छ |
रासस
पाँचथर जिल्लाबाट अढाइ अर्ब बढीको कृषि उपज बाहिरिएको छ|
जिल्ला कृषि विकास कार्यालय पाँचथरका अनुसार आर्थिक वर्ष २०७३/७४ मा जिल्लाबाट २ अर्ब ६८ करोड रुपैयाँ बराबरको कृषि उपज बाहिरिएको हो।
अघिल्लो आर्थिक वर्षमा १ अर्ब ९८ करोडको निर्यात भएको कार्यालय बाली संरक्षण अधिकृत सागर विष्टले जानकारी दिए|
 निर्यात भएका प्रमुखवालिहरुमा अलैँची, अदुवा, ताजा तरकारी, आलु, अकबरे खोर्सार्नी, सुन्तलाजन्यफलफूल रहेको उनले बताए।
तथ्यांकअनुसार पाँचथरमा कृषि उपज बिक्रीमा सबैभन्दा ठूलो हिस्सा अलैंचीले ओगटेको छ|
गत आर्थिक वर्षमा अलैंची बिक्रीबाट मात्रै ९९ करोड ६१ लाख रुपैयाँ जिल्लामा भित्रिएको छ।
गतवर्ष भन्दा यस पटक निर्यात बढ्नुको कारण कृषि क्षेत्रफलको विस्तार, उन्नत विउविजनको प्रयोग तथा उन्न्त प्रविधिको विस्तार प्रमुख कारण रहेको विष्टले बताए।
कृषिको व्यवसायीकरणसँगै उत्पादनमा पनि वृद्धि भएको र त्यसलाई बाहिरी जिल्ला तथा भारतीय बजारमा समेत बिक्री गरेर यहाँका किसानले उल्लेखित रकम भित्र्याउन सफल भएका हुन्।
मकै र कोदो छाडेर अदुवा खेती गर्दैआएका यहाँका कृषक बिक्री गर्न बजार नपाएपछि चिन्तित बनेका छन्।
उत्तरी पर्वतको जलजला गाउँपालिकाका कृषक अदुवा बिक्री नहुँदा मारमा परेका छन् |
लेकफाँट, शालिजा, बाँसखर्क, क्याङ क्षेत्रमा उत्पादन भएको अदुवालाई बजारको समस्या भएको हो।
खाद्यबाली र तरकारीको विकल्पमा अदुवा लगाएका कृषक पुर्पुरोमा हात थमाउन बाध्य छन्|
अदुवाले बजारका साथै उचित मूल्य पाउन नसकेको लेकफाँट देउरालीका कृषक कुलप्रसाद सुवेदीले बताए|
उनले बिक्री नभएपछि पाँच हजार किलो अदुवा बारीमै थन्किएको बताए।
“प्रतिकिलो ८० मा बीउ किनेर लगाएको अदुवा २० मा समेत बिक्री भएन”, उनले भने, “लगानीसमेत उठ्ने अवस्था छैन ।”
यहाँ उत्पादित अदुवाको प्रमुख बजार म्याग्दीको बेनी, कुश्मा, पोखरा र भारत हो |
भारतले दुई वर्षयता नेपालबाट अदुवा न्यून मात्रामा उदुवा किन्न थालेपछि कृषक मारमा परेका छन् |
अदुवालाई प्रशोधन गरेर अन्य परिकार बनाउने उद्योगको अभाव छ |
दुई वर्षपहिले अदुवा प्रतिकिलो ६० देखि ८० मा बिक्री भएको स्थानीय कृषक राधिका सुवेदीले बताइन्|
जिल्लाका विभिन्न गाउँपालिकाका करिब ५०० भन्दा बढी घरधुरीले व्यावसायिक रुपमा अदुवा खेती गर्दै आएका छन् |
यहाँ प्रत्येक कृषकले वर्षमा दुई क्विन्टलदेखि पाँच क्विन्टलसम्म अदुवा उत्पादन गर्दैआएका छन्।
यातायातको सुविधा नहुँदा पिठ्यूँमा बोकेर बेनी बजारमा अदुवा बिक्री गर्न यहाँका किसान बाध्य छन् |
अदुवा भण्डारण गर्ने ब्यवस्था समेत छैन |
अहिले तराई र भारतबाट आयात गरिएको अदुवा कम मूल्यमा पाइन थालेका कारण स्थानीय उत्पादनले उचित मूल्य पाउन नसकेको हो |
रासस
चापाकोट नगरपालिका–६ साँखरमा स्थानीयवासीले सामूहिकरुपमा केराखेती गर्दै आएका छन्।
केलादीघाट कृषक समूह र राधाकृष्ण कृषि समूहमा आबद्ध कृषकले झण्डै २२ रोपनी जग्गामा दुई हजारभन्दा बढी केराका बोट लगाएका छन्|
एघार रोपनी जग्गा भाडामा समेत लिई केराखेती गर्दै आएको राधाकृष्ण कृषि समूहका अध्यक्ष ज्ञानेश्वर बस्ताकोटीले बताए।
सामूहिकरुपमा काम गर्दा सजिलो हुने र खेताला नपाउने समस्या हट्ने केलादीघाट कृषि समूहका अध्यक्ष कृष्णप्रसाद पोख्रेल बताउँछन्|
“समूहमा आबद्ध सबै किसान काम गर्न जानुपर्छ, नगए खेताला खोजेर पठाउनु पर्ने नियम बनाएका छौँ,” उनले भने।
चार वर्षअघि शुरु गरिएको सामूहिक केराखेतीप्रति यहाँका किसान आकर्षित हुँदै गएका छन्|
उत्पादित केरा स्थानीय चापाकोट नगरपालिका तथा पाल्पाको रामपुर नगरपालिकाका विभिन्न बजारमा बिक्री हुने गरेको छ |
यहाँ झापाली मालभोग केराखेती गरिएको छ |
सो समूहले केराखेतीका साथै माछापालन र तरकारी खेती समेत गर्दै आएको छ|
रासस
बाढी र पहिरोबाट कृषि क्षेत्रमा  ३१ लाख १० हजार रुपैयाँ बराबरको क्षति भएको छ ।
जिल्ला कृषि विकास कार्यालयका अनुसार बाढी र पहिरोले धान, मकै, कोदो, तरकारी, ट्राउट माछाको रेसवेमा बढी क्षति भएको छ |
पहिरोका कारण विभिन्न ठाउँमा ६ घरपरिवार विस्थापित भएका छन् भने १ सय २१ घरपरिवार प्रभावित भएका छन् ।
वरिष्ठ कृषि विकास अधिकृत डा कमलराज गैरेका अनुसार वर्षाका कारण पहिरो तथा नदी र खोलामा बाढी आएपछि जग्गा कटान गरेको छ |
विदुर र बेलकोटगढी नगरपालिका, शिवपुरी, तार्केश्वर, दुप्चेश्वर, मेघाङ, तादी र लिखु गाउँपालिकाको २६ हेक्टर बढी जमिनमा लगाएको बालीनाली क्षति भएको छ ।
किसानले भर्खरै रोपेको धान र कोदो, भाँच्ने समय भएको मकै, विभिन्न तरकारीखेती, ट्राउट माछापालन गर्न तयार पारेको पोखरी (रेसवे), सिँचाइ कुलो लगायतमा क्षति पुगेको गैरेले बताए  |
 गत साउन २० गतेदेखि भदौं २ गतेसम्म आएको अविरल वर्षासँगै बाढी र पहिरोले क्षति पुर्‍याएको छ ।
बाढी र पहिरोबाट पुगेको क्षतिबारे किसान, कृषि समूह, कृषि सेवा केन्द्र, जनप्रतिनिधि, प्रहरीलगायतबाट तथ्यांक संकलन भइरहेकाले कार्यालयले जनाएको छ |
मन्त्रालयमार्फत अनुदान रकम उपलब्ध गराउन पहल भइरहेको गैरेले बताउनुभयो |
जिल्लाका किसानले गत वर्ष बाढी र पहिरोबाट रु एक करोडको क्षति व्येहोरेपनि सरकारले  आठ लाख रुपैयाँ मात्र अनुदान उपलब्ध गराएको थियो |
रासस
सुनसरी सदरमुकाम इनरुवा नगरपालिका–१० जल्पापुरका अब्दुल रहमानले मेहनतका साथ पाँच कट्ठा जग्गामा धानखेती गरेका थिए ।
पाँच कट्ठामा लगाएको धानले छ महिनासम्म खान पुग्ने भएकाले उनलाई आफ्नो जग्गा नभए पनि ऐलानी जग्गामा सुर्वणा धान लगाए |
 तर, त्यो धानबालीलाई केही दिन अगाडि आएको विनाशकारी बाढीले बगाएपछि अहिले उनलाई अब कसरी दिन बिताउने भने चिन्ताले सताएको छ |
पाँच कट्ठा जग्गामा लगाएको धानबाट २५ देखि ३० मनसम्म उत्पादन हुने आशा गरेको धानखेती एक्कासी आएको बाढीले बगरमा परिणत गरिदिएपछि अहिले उनी  चिन्तित भएका छन् ।
रहमान जस्तै इनरुवा नगरपालिका–१० का डोमी मन्सुरीको अवस्था पनि उस्तै छ |
उनले आफ्नै १० कट्ठा जग्गामा धानबाली लगाए |
 तर एक्कासी केही दिन अगाडि आएको बाढीले धान बगाएपछि अहिले उनी चिन्तित भएका छन् |
 ४० हजार रुपैयाँ लगाएर गरेको धानबाली बाढीले बगाएपछि अहिले उनलाई कसरी परिवार चलाउने भने समस्याले सताएको छ |
वर्षभरि खान पुग्ने धानको बाली बगाएपछि कसरी वर्षभरि गुजारा चलाउने भने चिन्ताले रहमानलाई पिरोलिरहेको छ ।
उनीहरु त सुनसरीका लागि उदाहरणका पात्र मात्र हुन् |
उनीहरु जस्तै जिल्लाका एक लाख कृषकले लगाएको १७ हजार ५०० हेक्टर क्षेत्रफलको धानखेती बाढीले बगाएको जिल्ला कृषि विकास कार्यालय सुनसरीले जनाएको छ |
उक्त धानबाली बाढीले बगाउँदा करीब  दुई करोड रुपैयाँ बराबरको क्षति भएको जिल्ला कृषि विकास कार्यालय सुनसरीका प्रमुख राजकान्त झाले बताए ।
यता जिल्ला कृषि विकास कार्यालय, सुनसरीले बाढीले बगाएको धानखेतीको तथ्यांक संकलन गर्ने काम भइरहेको जनाएको छ |
धानखेती बाढीले बगाएको ठाउँमा अब पुनः धानखेती लगाउनतर्फ कृषकलाई प्रेरित गर्ने कृषि विकास कार्यालय सुनसरीका विकास अधिकृत दीपेन्द्र पोखरेलले बताए ।
उनले तथ्यांक संकलन भएपछि कृषकलाई उचित क्षतिपूर्ति दिलाउनतर्फसमेत पहल गर्ने बताए |
 त्यसैले धानबाली नष्ट भएका वास्तविक कृषकको विवरण संकलन गरेर राहत दिनेतर्फ सम्बन्धित निकायको ध्यान जान जरुरी छ |
रासस
हालै आएको बाढी पहिरो तथा प्राकृतिक प्रकोपका कारण पर्सा र बारा जिल्लाका करीब  एक अर्ब ८३ करोड ७३ लाख रुपैयाँ बराबरको बालीनाली क्षति भएको छ ।
जिल्ला कृषि विकास कार्यालयका अनुसार हालै आएको वर्षा तथा बाढीका कारण पर्सा जिल्लामा १० हजार १०० हेक्टर क्षेत्रफलमा लगाइएको धानबाली नष्ट हुँदा  २८ करोड ८७ लाख ५० हजार रुपैयाँ मूल्य बराबरको क्षति भएको छ भने  एक करोड रुपैयाँ मूल्य बराबरको ५० हेक्टर क्षेत्रफलमा लगाइएको तरकारीबाली तथा  १५ करोड ७५ लाख रुपैयाँ मूल्य बराबरको २२५ हेक्टर क्षेत्रफलमा रहेको माछा पोखरीमा क्षति भएको छ ।
पर्सा जिल्लामा बाढी र वर्षाका कारण जिल्लामा  ४५ करोड ६२ लाख ५० हजार रुपैयाँ मूल्य बराबरको धानबाली, तरकारी, माछा र पोखरी नष्ट भएको प्रमुख वीरेन्द्रकुमार सिंहले  बताए ।
यसैगरी सो अविरल वर्षा र बाढीबाट बारा जिल्लामा  एक अर्ब ३८ करोड १६ लाख ५० हजार रुपैयाँ मूल्य बराबरको बालीनाली क्षति भएको छ |
पर्सा जिल्ला कृषि विकास कार्यालयका अनुसार सो बाढीबाट तीन हजार हेक्टर क्षेत्रफलमा लगाइएको धानबाली, एक हजार हेक्टर क्षेत्रफलमा रहेको तरकारीबाली र ५०० हेक्टर क्षेत्रफलमा रहेको माछा नष्ट भएको वरिष्ठ कृषि विकास अधिकृत शिवरत्न साहले बताए ।
बाढीबाट पीडित किसानले सरकारसँग अविलम्ब राहतको व्यवस्था गर्न माग गरेका छन् |
रासस
अलैँचीको बिरुवा विक्री गरेर राम्रो कमाइ गर्ने उद्देश्यले पूर्वी पहाडी जिल्लाका कृषकले व्यावसायिक रुपमै अलैँचीको बिरुवा उमारे पनि सोचेअनुरुप यस वर्ष बिरुवा विक्री नभएकामा चिन्तित छन् ।
अलैँची खेतीको विस्तार, सुधार र रोग किरा नियन्त्रणका लागि सरकारी निकाय तथा गैरसरकारी संस्थाले समेत कृषकलाई प्रत्यक्ष सहयोग गर्दै आएका छन् |
नगदे बालीमध्ये अलैँचीको मूल्य सबैभन्दा माथि छ ।
जिल्लामा प्रधानमन्त्री कृषि परियोजनाअन्तर्गत अलैँचीखेतीको सुधार र विस्तारमा सरकारी निकायबाट पनि सहयोग प्रदान गर्न थालिए पनि पूर्वी नेपालको मुख्य नगदे बालीका रुपमा रहेको अलैँचीका बिरुवा रोपेका धेरै कृषक बिरुवा विक्री नहुँदा चिन्तित भएका हुन् ।
आफ्नो नर्सरीमा दुई वर्षदेखि लगाएका अलैँचीका बिरुवा विक्री नभएपछि चिन्तित भएका स्थानीय याङ्वरक गाउँपालिका–१ च्याङ्थापूका किसान दीपक राईले भने, ‘चार लाखभन्दा बढी गोलसाई जातका अलैँचीका बिरुवा रोपेको थिएँ तर बिरुवा विक्री नभएकाले जिल्ला कृषि विकास कार्यालयलाई बिरुवा विक्री गरिदिन आग्रह गर्दा पनि बजार मूल्य स्थिर नभएकाले ती बिरुवा विक्री हुन सकेको छैन ।’
आफ्नो नर्सरीका बिरुवा प्रतिवटाको  तीन रुपैयाँमा दिन तयार हुँदासमेत विक्री नभएको उनको गुनासो छ |
कार्यालयले गत आव २०७३ /७४ को कार्यक्रमबाट मात्र दुई लाख ८२ हजार अलैँचीका बिरुवा वितरण गरे पनि स्थानीय कृषकले उत्पादन गरेका तथा यस क्षेत्रमा फस्टाउने बिरुवा वितरण नभएको कृषक राईले बताए ।
बेर्नाबाट भन्दा बीजबाट उत्पादित बिरुवा निरोगी र लामो समय उत्पादन दिने हुनाले प्राविधिक ज्ञान भएका कृषकले बीजबाट उत्पादित बिरुवा लैजाने गरे पनि प्रचार–प्रसारको अभावका कारण बीजबाट उत्पादित बिरुवा विक्री हुन नसकेको कृषकको उनको भनाइ छ |
पाँच रोपनी जमिन भाडामा लिएर नर्सरी शुरू गरेका राईले अलैँची विकास केन्द्र फिक्कलमार्फत बेर्ना विस्तारसम्बन्धी तालीम लिएर काम शुरू गरेपनि अलैँचीसँग सम्बन्धित सरकारी तथा गैरसरकारी निकायसँग र कृषकसँग पहुँच नहुँदा बिरुवा विक्री गर्न समस्या भएको कृषक राईले बताए ।
कार्यालयका वरिष्ठ कृषि विकास अधिकृत कमलेश तिवारीले जिल्लामा अलैँचीको बिरुवाको माग बढ्नुका साथै अलैँची क्षेत्र तीव्र रुपमा विस्तार भएसँगै पनि नर्सरी सञ्चालन गर्ने कृषकको संख्या वृद्धि भएकाले सबै कृषकका बिरुवा विक्री हुन नसकेको जानकारी दिए |
रासस
सन् २०१० मा रोजगारीको क्रममा कतार पुगेका खेम पौडेलले बालुवा नै बालुवा भएको ठाउँमा कलकलाउँदो हरियाली, तरकारी फलफूलको उत्पादन देखे|
त्यो देखेर उनको मनमा प्रश्न उब्जियो, माटो, पानी  मल केही पनि नभएको ठाउँमा यस्तो उत्पादन तर सबै भएको हाम्रो देशमा भने किन विदेशबाट किन्नुपर्ने? र यही प्रश्नले उनलाई जीवनको नयाँ अध्यायनमा ल्यायो|
 त्यसैले त उनी खेम पौडेलबाट किसानी भाई बने।
भारत तथा कतारजस्ता देशमा काम गरेको पौडेललाई कतारमा उब्जेको त्यही प्रश्नले उत्शुकता जन्मायो र उनले आफूले सक्नेजति अध्ययन गरे, आफैसँग प्रश्न गरे, आफैं जवाफ दिए|
काम गर्नेजति सबै विदेशमा अनि केही दशक पहिले खाद्यन्न निर्यात गर्ने देश अहिले आयातको भारले थिचिँदै गएको छ|
पौडेलले यी र यस्तै तर्कनाका बीच एउटा निर्णय  गरे, ‘म आफैं उत्पादनमा लाग्छु।’
पोखराको  छिनेडाँडामा आधुनिक प्रविधिको प्रयोग गरी तरकारी खेती थालेका पौडेलले सुरुमा चार लाख रुपैयाँ लगानी गरेका थिए र हाल त्यो सात लाख पुगेको छ|
हाल ६ रोपनी जग्गामा टनेल प्रविधिमा उनले तरकारी उत्पादन गरिरहेका छन्।
टमाटर, सिमी, बन्दा, काउली, ब्रोकाउली, रायो, चाएसनव साग, गाजर, मुला, पालुंगो, चम्सुर, केराउजस्ता मौसमी तथा वेमौसमी तरकारी उत्पादन गरिरहेका छन्|
पोखरा बजारको कुनै कमि नभएको पोखरामा पौडेल आफ्नो फार्म विस्तार गर्ने सोचमा छन्।
वर्षमा पाँचदेखि सात लाख रुपैयाँ आम्दानी गर्ने पौडेल आफूले अंगालेको पेसालाई मायामात्र होइन गर्व पनि गर्छन्|
परिवारको साथमा बसेर, मिठो खाएर, गाउँघरमै बसेर सन्तोषजनक आम्दानी उनको सन्तुष्टिको कारक बनेको छ।
खेतीमा नयाँ प्रविधिको प्रयोग गर्ने हो भने केही वर्षभित्रै नेपाल आत्मनिर्भर बन्नसक्ने विचार राख्ने पौडेल सरकारी नियमन तथा सहयोग भने अनिवार्य देख्छन्|
सरकारले कुनै पनि सहयोग नगरे पनि कृषि क्षेत्रका ठेकेदारहरुलाई मात्र नियन्त्रण गरिदिने हो भने अहिलेको भन्दा पचास प्रतिशत उत्पादन एक वर्षमै बढाउन सकिने उनको धारणा छ|
पौडेलले रोग किरा नियन्त्रणको लागि आइपिएम प्रविधि अपनाएको बताउँछन्|
त्यस्तै झोल मल तथा अन्य उन्नत प्रविधिको प्रयोगबाट आफ्नो उत्पादन बढाइरहेको उनको भनाइ छ।
‘व्यक्तिगत रूपमा मेरोमात्र होइन, सरकारी सुविधादेखि बजारको पहुँचसम्मको कुरामा सामन्य किसान पाखा पारिएका छन्’ उनले भने,‘पाउने सुविधा पनि विचौलियाले नै पाउँछन् अनि त कृषिमा आकर्षण बढ्न सकेको छैन।’
आफ्नै मेहनत र लगानीमा व्यवसायिक कृषि गरिरहेका पौडेलजस्ता धेरै किसानहरुले सरकारले दिने भनेर घोषणा गरिएका अनुदान, सहुलियत भने नपाएको गुनासो गर्छन्|
सरकारको तर्फबाट आएका कुनै पनि त्यस्ता सहयोग, अनुदान नपाएको पौडेलको भनाइ छ।
‘सरकारले वर्षेनी ठूलो रकम अनुदान र सहुलियतको नाममा घोषणा गर्छ भन्ने सुन्छौं तर हामी र अझ साना किसानहरुले त झन पाउँदै पाउँदैनन्’ उनले भने,‘बिचौलियाहरुले नै त्यो लिन्छन् जो उत्पादनमा हुँदैनन्।’
सरकारी कर्मचारीकै मिलेमतोमा साना किसानहरुलाई जानकारी नै नदिइ ठूला ठेकेदारहरुबीच बाँडीचुँडी हुने त्यस्तो सहुलियत वास्तविक किसानकोमा पुग्नुपर्ने उनको भनाइ छ।
जिल्ला पशुसेवा कार्यालय कास्कीले आर्थिक वर्ष २०७३÷७४ मा युवालाई पशुपालनको क्षेत्रमा आकर्षित गर्न चार करोड पाँच लाख २१ हजार अनुदान वितरण गरेको छ ।
ल्लिा पशुसेवा कार्यालयले दुई करोड ४१ लाख २१ हजार र बजार प्रवद्र्धन निर्देशनालय हरिहरभवनले एक करोड ६४ लाख अनुदान उपलब्ध गराएको पशु स्वास्थ्य प्राविधिक सुरेशकुमार श्रेष्ठले जानकारी दिए।
दूध र मासु उत्पादन तथा उत्पादकत्वमा वृद्धि गरी जिल्लालाई आत्मनिर्भर बनाउने उद्देश्यले एउटा ठूलो गाईभैँसी फार्म, सातवटा मझौला, २५ वटा साना गाईभैँसी फार्म र १९ वटा बाख्रा फार्मलाई दश हजारदेखि तीन लाख २५ हजारसम्म अनुदान वितरण गरिएको छ ।
युवा लक्षित बंगुर व्यवसायतर्पm १० बंगुर फार्ममध्ये ठूलो एउटालाई रु चार लाख र मझौला नौवटा फार्मलाई  दुई÷दुई लाख, घाँस प्याकेज कार्यक्रममा ६७ जनालाई तीन हजारदेखि ४० हजारसम्म, १० वटा व्हील ब्यारोका लागि एक लाख सहयोग गरिएको छ |
भकारो सुधार, बाख्राको खोर बनाउन, बहु वर्षे र डाले घाँसको विकास, पशुको उपचार र खोप, भँैसीमा कृत्रिम गर्भाधान, पशुपक्षी बजार प्रवद्र्धन, दुग्ध उत्पादक सहकारी संस्थालाई मिल्क एनालाइजर र चिलिङ भ्याट खरिदमा समेत अनुदान वितरण गरिएको छ |
रासस
देशका विभिन्न जिल्लाहरु बाढी­पहिरो, डुबानमा पर्दा आपूर्ति कम भएको भन्दै व्यापारीहरुले मनपरीरुपमा फलफूल तथा तरकारीको भाउ बढाएका छन्।
हाल बजारमा सबै खाले तरकारी तथा फलफूलको भाउ अचकालीरुपमा बढाइएको छ|
अधिकांश फलफूल तथा तरकारीको बजार मूल्यमा ४० प्रतिशतदेखि शत प्रतिशतसम्म वृद्धि भएको छ।
अघिल्लो हप्तासम्म ६० रुपैंयाँ प्रति केजीमा किनबेच हुने गरेको गोलभेडाको मूल्य हाल १२० रुपैंयाँ पुगेको छ।
यस अघि प्रति केजी ६५ रुपैंयाँ पर्ने प्याजको भाउ हाल ९० रुपैंयाँ पर्न थालेको छ भने आलु ३५ बाट ५०, बन्दा २५ बाट ४५, बोडी ६५ बाट ९० रुपैंयाँ प्रति केजी पुगेको छ।
त्यस्तै, प्रति केजी सिमी ८५ बाट एक सय, फर्सी ४५ बाट ६५, स्कूस ४५ बाट ६० तथा धनिया प्रति मुठो १० बाट २० रुपैंया पुगेको छ|
च्याउको मूल्य पनि २ सयबाट २ सय ५० पुगेको छ।
फलफूलको मूल्यमा पनि उत्तिकै वृद्धि भएको छ|
अघिल्लो हप्ताको मूल्यमा कुनै पनि फलफूलको यस हप्ताको मूल्यसँग मेल खाँदैन्।
यस हप्ता प्रति केजी १ सय ५० रुपैंयाँ रहेको स्याउको मूल्य गत सोमबार भने १ सय २० थियो।
त्यस्तै केरा प्रति दर्जन ८० बाट १४० पुगेको छ|
प्रति केजी काक्रोको मुल्य ६० बाट बढेर ८०, नासपाती ५० बाट बढेर ७०, तरबुजा ७० बाट १०० रुपैंयाँ पुगेको छ।
बाढी पहिरोले गर्दा पूर्वी तराईका जिल्लाहरु तथा भारतबाट तरकारी आउन नपाएको भन्दै तरकारीको भाउ बढेको व्यपारीहरु तर्क गर्छन्।
लगनखेलमा तरकारी व्यवसाय गर्दै आएकी एक व्यापारीले अन्य जिल्लाहरुबाट सहजरुपमा आपूर्ति नहँुदा तरकारीको भाउ बढेको बताइन्|
उनका अनुसार हाल काठमाडौँ नजिकका जिल्लाहरुका किसानहरुबाट खरिद गरी काठमाडौँका विभिन्न स्थानका व्यापारीलाई बेच्ने गरेको बिचौलियले पनि यहि मौका छोपी मूल्य बढाएर दिने गरेकाले पनि भाउ बढ्को छ।
उनले भनिन् ‘आउनुपर्ने स्थानबाट तरकारी आउन पाएको छैन्, कुहि हाल्ने भएकाले तरकारी स्टकमा राख्ने वस्तु पनि हैन्|
तराई तथा भारतबाट नआएपछि हामीले भक्तपुर, धादिङ, काभ्रे लगायतका स्थानीय कृषिकबाट किनेर ल्याउने र यहाँ हामीलई बेच्ने व्यापारीले पनि भाउ बढाएका छन्|
त्यसैले सबैतिर भाउ बढेको हो।
तर कालीमाटी फलफूल तथा तरकारी बजारका उपनिर्देशकले यो सिजनमा तरकारीको ठूलो हिस्सा भक्तपुर, धादिङ, काभ्रे लगायतका जिल्लाहरुबाट आयात हुने भएकाले तराईबाट आउन पाएन भनेर मूल्य बढाउनु भनेको ठग्न् खोज्नु भएको बताउँछन्।
उनले मूख्यतया भारत र तराईका दुई­तीन वटा जिल्लाहरुबाट आउने तरकारीको आयातनमा कमी आएपनि हालको मूल्य वृद्धि न्यायोचित नहुने बताए।
उनले भने, ‘भारतबाट र तराईबाट आउने तरकारीमा कमी आएको छ|
तर यो सिजनको तरकारीमा छिमेकी जिल्लाहरुको मूख्य योग्दान रहेको हुन्छ|
तराईको बाढीको बाहाना गरी केहि बिचैलियाहरुले मूल्य बढाएका हुन सक्छन्|
उपभोक्ता स्वंय यस प्रति सजक हुनुपर्छ।’
उनले दिएको जानकारी अनुसार शनिबारसम्म नियमितरुपमा छ सय टन तरकारी र फलफूल भित्र्दै आएकोमा आइतबारबाट भने करिब ५ सय टठन मात्र कालीमाटी बजारमा भित्रिएको थियो।
उनले कालीमाटी बजारमा भने त्यस किसिमको मूल्य नबढेको भन्दै केहि व्यापारी तथा बिचौलियाले अनुचित लाभ उठाइरहेको बताए।
खासगरी प्याज, कागती, आलु लगायतका तरकारी तथा खरबुजा, स्याउ लगायतका फलफूलको ठूलो हिस्सा भारतबाट आयात हुँदै आएको छ।
राष्ट्रिय चिया नीति कार्यान्वयन हुन नसक्दा किसान, व्यवसायी तथा उद्यमी मर्कामा परेका छन् |
चिया नीतिमा राम्रा विषयवस्तु समेटिए पनि कार्यान्वयन हुन नसक्दा चिया क्षेत्र नाजुक स्थितिमा पुगेको छ ।
‘वि.सं.२०५७ सालमा राष्ट्रिय चिया नीति आएको थियो जसमा किसान तथा व्यवसायमुखी काम गर्ने र छोटो समयमै चियालाई अन्र्तराष्ट्रिय मापदण्डमा पु¥याउने लगायतका बुँदाहरू समेटिका छन् ।
नीतिमा किसान तथा उद्यमीलाई प्रोत्साहित गर्नका लागि विभिन्न काम गर्ने, चिया खेती विस्तार गरी वातावरण संरक्षणमा सहयोग पु¥याउने लगायतका उद्देश्यहरू राखिएका छन् |
पछिल्लो समय चियामा समेत ‘राजनीतिकरण’ हुँदै गएको र त्यसको मर्का साधारण किसान तथा उद्यमीमा परेको केन्द्रीय चिया सहकारी सङ्घका अध्यक्ष गोविन्द दाहालको भनाइ छ ।
सरकारीस्तरबाट बेवास्ता भएको र राजनीतिक पार्टीमा आबद्ध किसान तथा व्यवसायीको मात्र समस्या सुनुवाइ हुने गरेको छ |
“चियामा राजनीतिक पार्टीमा आबद्ध किसानको मात्र सुनुवाइ हुन्छ”, उनले भने, “तर साधारण किसानको भने समस्या जस्ताको तस्तै छ ।”
चिया उद्यमीलाई ६ वर्षसम्म सुलभ दरमा कर्जा उपलब्ध गराउने चिया नीतिमा लेखिएको छ |
तर आजसम्म एक रूपैयाँ पनि त्यो शर्तमा कर्जा उपलब्ध गराइएको छैन |
चिया नीतिका बारेमा सरकारले कहिलै पनि चासो नदिएकाले चिया उद्यमीसमेत पलायन हुनु परेको व्यवसायीको बुझाइ छ |
सरकार, चिया तथा कफी विकास बोर्डलगायत चियासँग सम्बन्धित संस्थाहरूले समेत चियाका बारेमा चासो नदिँदा यो अवस्था आएको चिया विज्ञ चन्द्रभूषण सुब्बाको भनाइ छ ।
“सरकारी निकायमा बसेका व्यक्तिहरू चिया नीतिलाई संशोधन नै गर्न चाहँदैनन् किनकि उनीहरूको यो चिया नीतिबाट फाइदै फाइदा छ”, सुब्बाले भने,“चिया क्षेत्रमा सक्षम व्यक्तिको अभाव भएकाले पनि चियाका बारेमा चासो नदिएको हो ।” चियाका बारेमा पटक पटक दवाब दिँदासमेत सुनुवाइ नभएको केन्द्रीय चिया सहकारी सङ्घका महासचिव रविन राईको भनाइ छ ।
चिया तथा कफी विकास बोर्डका कार्यकारी निर्देशक शेषकान्त अर्यालले नीतिमा भएका कुरालाई कार्यान्वयन गराउनका लागि आफूहरू सरकारसँग पटक पटक बैठक बसिरहेको बताए।
अर्यालले सरकारले चिया उद्यमीलाई ऋण दिने भन्ने विषय नीतिमा नै उल्लेख भएकाले त्यसको सरकारबाट पूर्णपालना हुनुपर्ने बताए|
नेपालमा आव २०७२÷७३ मा दुई करोड ४२ लाख ७३ हजार ७४४ किलोग्राम चिया उत्पादन भएको थियो |
नेपालमा २६ हजार ६८८ मिटर क्षेत्रफलमा चिया खेती हुन्छ भने १७ हजार २४५ किसान चिया खेतीमा आबद्ध छन् |
रासस
बढी खेतमा सिँचाइ हुने जिल्लाकै ठूलो फलेवास नहर जीर्ण बन्दै जाँदा सिँचाइमा समस्या भएको छ ।
सय हेक्टर जग्गा सिँचाइ हुने फलेवास नहर मानवीय अतिक्रमणले जीर्ण बनेको हो |
सडक बनाउने क्रममा ठाउँ/ठाउँमा कुलो भत्काएर मर्मत नहुँदा नहर साँघुरिँदै गएको हो ।
नेपाल सरकार र एशियाली विकास बैंकको सहयोगमा २०४१ सालमा निर्माण भएको नहर अहिलेसम्म मर्मत हुनसकेको छैन |
तत्कालीन जिविस र अहिले नगरपालिकाले मर्मतका लागि बजेटको व्यवस्था नगर्दा मर्मत हुन नसकेको स्थानीय कृषक भरत श्रेष्ठले गुनासो गरे ।
स्थानीयवासीले विरोध गर्दागदै पनि मोटरबाटो निर्माण समिति र उपभोक्ता समितिले नहरसँगै मोटरबाटो खनेकाले नहर धरापमा परेको स्थानीयवासीको गुनासो छ |
‘नहरको ठाउँठाउँमा भत्किँदै गएकाले आधामात्र पानी आपूर्ति हुन्छ, नहरको मर्मत सम्भार नहुँदा पहिरोको समेत उच्च जोखिममा परेको छ’ ‘स्थानीय इन्द्र सापकोटाले भने, ‘नहरको मर्मतका लागि कसैले चासो दिँदैनन् ।’ नौ किलोमिटर लामो र दुई मिटर चौँडा भएको नहर अहिले साँघुरिँदै जान थालेपछि स्थानीय किसान चिन्तित बनेका छन् ।
नहरबाट करीब दुई सय भन्दा बढी घरधुरी लाभान्वित छन् |
सडक विस्तारका क्रममा नहर पुरिँदै गएपछि बर्खायाममा समेत धान रोप्न समस्या भएको छ |
विगतका वर्ष हिउँद याममा समेत नहरभरी पानी आउँथ्यो, स्थानीय गोपाल पौडेलले भने, अहिले नहरमा बर्खायाममा समेत पानी आउन छोड्यो |
धान उत्पादनको पकेटक्षेत्र मानिने फलेवास क्षेत्रमा धान उत्पादनमा ह्रास आउन थालेको छ |
रासस
विभिन्न २४ जिल्लाका ९४ जना युवा मिलेर लमजुङमा सामूहिक कृषि शुरु गरेका छन् ।
इजरायलमा अध्ययन र प्रयोगात्मक सीप सिकेर नेपाल फर्किएका ती युवाले सामूहिक कृषि व्यवसाय शुरु गरेका हुन् ।
सुन्दरबजार नगरपालिका–३, चन्द्रेश्वरमा आरभा नेपाल मोर्डन एग्रिकल्चर नामक कम्पनी सञ्चालनमा ल्याई सामूहिक कृषि पेशा शुरु गरेका हुन् |
आधुनिक कृषिका लागि युवालाई आकर्षण गर्ने गरी कार्य शुरु गरिएको कम्पनीका अध्यक्ष विनोद घिमिरेले बताए।
अध्ययनका लागि इजरायल पुगेका युवाले प्रयोगात्मक सीपका लागि आरभा मरुभूमिमा काम गर्दाको अनुभवले नेपालमा फर्किन उत्प्रेरित भएको बताएका छन् |
त्यहाँको प्रविधि अपनाउँदै नेपालमा नमूना कृषि परियोजना सञ्चालन गर्न लागेको उनीहरुको भनाइ छ ।
“आरभा मरुभूमि हो, जहाँ माटो, पानी अर्कै ठाउँबाट ल्याइन्छ”, अध्यक्ष घिमिरेले भने, “हामीसँग मरुभूमिमा फल फलाएको अनुभव छ, अब आफ्नै माटोमा पनि फलाउँछौँ ।”
तरकारी खेतीका साथै गाई, बाख्रा, कुखुरा, हाँस माछापालन कृषि तालीम केन्द्र सञ्चालन गर्ने योजना रहेको घिमिरेको भनाइ छ |
व्यावसायिक र सामूहिक कृषिसँगै कृषि पर्यटनको विकास गर्ने लक्ष्य रहेको घिमिरेले बताए।
करिब रु १७ करोड लगानी गर्ने योजना रहेको सो व्यवसायका लागि रु तीन करोडभन्दा बढीको भौतिक संरचना निर्माण भइसकेको छ |
कृषि व्यवसायका लागि २२० रोपनी जग्गा खरिद गरी भौतिक संरचना निर्माण गरिएको छ ।
कृषि फार्ममा एकसय गाई पाल्न सक्ने गोठ, ३०० बाख्रा पाल्न सक्ने आधुनिक खोर, १० हजार कुखुरा पाल्न सक्ने कुखुराको खोर निर्माण गरी सकिएको कम्पनीका सञ्चालक कृष्णप्रसाद बजगाईंले बताए ।
अझै जग्गा खरिदको प्रक्रियामा रहेको उनको भनाइ छ |
आफूहरुसँग परिश्रम गर्ने क्षमता र सीप भएको भन्दै व्यावसायिक हितका लागि सहकार्य गर्न सबैसँग आग्रह गरे ।
नेपाल फर्किएपछि देशका लागि कृषि क्षेत्रमा केही नमूना काम गर्ने लक्ष्यसहित इजरायलमा कृषि अध्ययनकै क्रममा यो परियोजनाको खाका तयार पारिएको सञ्चालक देवराज आचार्यले बताए।
पछिल्लो समय स्थानीयवासीले शेयरको नाममा जग्गा पनि प्रदान गरेका छन् |
लमजुङको परियोजना सञ्चालनपछि १० वर्षभित्रमा सातवटै प्रदेशमा यस्ता कृषि परियोजना स्थापना गरी कृषि क्षेत्रमा नयाँ आयाम ल्याउने कम्पनीको विश्वास छ |
रासस
बाढीको मौका छोपी उद्योगहरुबाट छाडिएको दुषित पानीबाट रौतहटको दक्षिणी भेगका सयौँ बिघा जग्गामा लगाइएको धानबाली नष्ट भएको छ।
निकै मेहनत एवं खर्चिलो खेती गरे पनि झाझ खोलामा आएको बाढीको मौका छोपी जिल्लामा संचालित ज्योति डिष्टिलर उद्योग र गरुडास्थित श्रीराम सुगर मिल्सको डिष्टिलरी प्लान्टबाट दुषित पानी छाडिँदा दक्षिणी भेगमा किसानहरुले लगाएको सयौं बिघा जग्गामा धान खेती नष्ट भएको हो।
पीडित किसानहरु नष्ट भएको धानको बोट लिएर जिल्ला प्रशासन कार्यालय रौतहटमा आएर प्रमुख जिल्ला अधिकारी उद्धवबहादुर थापा समक्ष गुनासो पोखेका छन्|
किसानहरुले प्रजिअलाई ज्ञापन पत्र बुझाउँदै धान खेती नष्ट गराउने उद्योगविरुद्ध कारवाहीको माग गरेका छन्।
प्रमुख जिल्ला अधिकारी उद्धवबहादुर थापाले ज्ञापन पत्र बुझ्दै कृषि प्राविधकहरुको टोली परिचालन गरेर बास्तविकता बुझेर आवश्यक कारवाही अगाडि बढाउने आश्वासन दिए।
डिष्टिलरी उद्योगबाट छाडिएको दूषित पानीले रौतहटको दक्षिणी भेगका सयौं बिगाहा जग्गामा लगाइएको धानबाली नष्ट भएका छन् |
बाढीको मौका छोपी जिल्लामा संचालित ज्योति डिष्टिलरी उद्योग पिपरा पोखरिया र गरुडास्थित श्रीराम सुगर मिल्सको डिष्टिलरी प्लाण्टबाट दूषित पानी छाडिदा दक्षिणी भेगमा किसानहले लगाएको सर्यौ बिगाहा जग्गामा लगाइएका धान खेती नष्ट भएका हुन् ।
पीडित किसानहरूले नष्ट भएको धानको बोट लिएर जिल्ला प्रशासन कार्यालय रौतहटका प्रमुख जिल्ला अधिकारी उद्धव बहादुर थापा समक्ष गुनासो पोखेका छन् |
किसानहरुले प्रजिअलाई ज्ञापनपत्र बुझाउँदै धान खेती नष्ट गराउने डिष्टिलरी प्लान्ट विरुद्ध कारबाहीको माग गरेका छन्।
शनिबार  दिउँसो झाझ खोलामा आएको बाढीको पानीमा मिसिएका दूषित पानीले  दुर्गा भगवती गाउँपालिकाको पचरुखी, मत्सरी, सरुअठा, बडहर्वा, भेडियाही, राजपुर, माधवनारयाण गाउँपालिकाको जेठरहिया, मिठुअवा, गौर नपाको झुनखुनवा, पथरा लगायतका गाउँका खेतमा लगाइएको सयौं बिगाहा जग्गाको धान खेती नष्ट भएको छ ।
प्रमुख जिल्ला अधिकारी  थापाले कृषि प्राविधिकहरुको टोली परिचालन गरी के भएको हो भन्ने बारे वास्तविकता बुझेर आवश्यक कारवाही अगाडी बढाउने आश्वासन दिए ।
जिल्ला कृषि विकास कार्यालय रौतहटमा पनि ज्ञापनपत्र बुझाउँदै किसानहरूले  सोमबार बिहान ११ बजेदेखि गौर चन्द्रनिगाहपुर सडक खण्डमा चक्का जाम गर्ने चेतावनी दिएको स्थानीय मत्सरीका श्यामचन्द्र झाले बताए ।
विगत दुई वर्ष अघि पनि उक्त प्लाण्टबाट बाढीको समयमा छाडिएको दूषित पानीले गर्दा करोडौंको धानबाली नष्ट भएका थिए |
विभिन्न निकायका टोलीहरू आएर जाँच गर्दा दूषित पानीको असरबाट नष्ट भएको प्रतिवेदन राज्यलाई बुझाएको थियो ।
तत्कालीन प्रमुख जिल्ला अधिकारीले धान नष्ट भए बापत ज्योति डिष्टिलर उद्योग, बाबा डिष्टिलरी विर्ता र श्रीराम सुगर मिल्सलाई दोषी ठहर गर्दै ८ करोड जरिवाना गरेका थिए |
उक्त रकमबाट किसानहरूलाई क्षतिपूर्ति भराउने समेत प्रजिअको एकल इजलासबाट निर्णय भएको थियो ।
उक्त निर्णयलाई चुनौती दिँदै डिष्टिलरी उद्योगले पुनरावेदन अदालत हेटौंडामा रीट दायर गर्दा अहिलेसम्म कुनै फैसला नआएको तर थप पीडा किसानहरू माथि थपिदा पुन : प्रजिअलाई गुहार्न आज गौर आउन विवश भएको अर्का पचरुखीका बासिन्दा रामानन्द यादवले गुनासो गरे ।
किसानले लगाएको बन्दागोभी बारीमै कुहिन थालेको छ।
गाँठे रोगको संक्रमणका कारण बन्दागोभी बारीमै कुहिन थालेको हो|
बारीबाट टिपेर बिक्रीका लागि पठाएको बन्दागोभी समेत बाटोमै कुहिएपछि व्यापारीले किसानबाट खरिद गर्न छाडेका छन्|
बन्दागोभी बारीमै कुहिन थालेपछि किसान चिन्तामा परेका छन्।
सिधुवा कृषि भण्डारका बजार प्रमुख मेघेन्द्र गुरुङका अनुसार एक सातायता करिब १५ करोड बराबरको बन्दागोभी कुहिएको छ|
“बन्दागोभीमा रोगको संक्रमण छ, टिपेर बेच्न लैजाँदा पनि गाडीमै कुहिन थालेको छ,” उनले भने|
तीन वर्षअघि समेत यस क्षेत्रमा बन्दागोभीमा गाँठे रोगको प्रकोप देखिएको थियो|
त्यतिबेला नेपाल कृषि अनुसन्धान परिषद् (नार्क)को बाली रोग विज्ञान महाशाखा खुमलटारले किसानको बारीमै आएर रोगबारे अनुसन्धान गरेको थियो।
दुई वर्षपछि सो रोग पुनः देखा परेको छथर गाउँपालिका–१, आङ्दिमका कृषक टीका लिम्बू बताउँछन्|
शुरुमा बन्दागोभीमा मात्रै देखिएको सो रोग अहिले अन्य बालीमा समेत फैलिएको छ |
काउली, रायो, ब्रोकाउली, तोरी, चम्सुर, सलगमलगायतमा गाँठे रोग फैलिएको छ।
“बजार पठाउने बेलामा रोगले आक्रमण गरेपछि तरकारी बारीमै कुहिन थालेको छ,” उनले भने|
बारीमै बन्दागोभी कुहिएपछि पाँच लाख बराबरको घाटा भएको लिम्बुको भनाइ छ |
छथर गाउँपालिका र लालीगुराँस नगरपालिकाका विभिन्न ठाउँमा सो रोग देखापरेको छ|
बन्दागोभीकै आम्दानीबाट यहाँका किसानको घरखर्च जुटाउँछन्|
अरु अन्नबालीको खेती छाडेर उनीहरुले बन्दागोभीको व्यावसायिक खेती गर्दैआएका छन्।
लालीगुराँस नगरपालिका चित्रेका किसान जगत काफ्ले विगतमा प्रतिकिलो १० देखि ३५ सम्ममा कारोबार भएको बन्दागोभी यस वर्ष तीनमा बिक्री भइरहेको बताउँछन्|
उचित मूल्य नपाउँदा किसानले करोडौँ रुपैयाँको घाटा बेहोरेका छन् |
बन्दागोभी मात्रै लगाएका किसानलाई बिहान बेलुकाको छाक टार्न समस्या भएको छ |
बारीमा बन्दागोभी रोप्दा बीउ, प्लास्टिक, मल, विषादी, बारीको खनजोत र कामदारलगायत गर्दा दुई लाख ५० हजारभन्दा बढी खर्च भएको काफ्लेको भनाइ छ।
काफ्लेले ३० रोपनी जग्गामा लगाएको १५ लाख बराबरको बन्दागोभी बारीमै कुहिएको छ |
उनले गत वर्ष १४ लाखको बन्दागोभी बिक्री गरेका थिए|
“बिक्री गर्ने बेलामा रोग लाग्दा नोक्सानी बेहोर्नु पर्यो,” उनले भने|
यहाँका किसानले उत्पादन गरेको बन्दागोभी धनकुटाको सिधुवा हुँदै धरानको कृषिउपज बजारसम्म पुग्छ।
किसानबाट खरिद गरेको बन्दागोभी दुई दिनमै कुहिएर नष्ट हुन थालेपछि व्यापार ठप्प भएको धरानका व्यापारी शिवचन्द्र चौधरीले बताए|
उनका अनुसार यस वर्ष तेह्रथुम र धनकुटाबाट खरिद गरेको बन्दागोभी धरान नपु¥याउँदै कुहिएको |
“कुहिएकाले भारत निर्यात गर्न सकेका छैनौँ” उनले भने।
जिल्ला कृषि विकास कार्यालयका वरिष्ठ कृषि विकास अधिकृत रोहिणीराज घिमिरेले रोग प्रभावित क्षेत्रका किसानलाई फरक प्रकृतिको खेती गर्न सुझाव दिएको बताए।
उन्नत जातको बीउबाट मकै उत्पादन दोब्बर वृद्घि भएपछि किसान उत्साहित बनेका छन् |
उनीहरु सो बीउप्रति आकर्षित भएका छन् ।
हलेसी तुवाचुङ नगरपालिकाका बडहरे, च्यास्मिटार, दुर्छिम, बाहुनीडाँडाका किसानले मनोकामना–३ जातको मकैको बीउ प्रयोग गर्दा उत्पादनमा स्थानीय जातको भन्दा दोब्बरले बृद्धि भएको छ |
स्थानीय जातको भन्दा ठूलो बोट भएको मनोकामना–३ जातको मकैमा घोगा पनि ठूलै लाग्ने गरको बडहरेकी गंगादेवी दाहालले बताइन्।
स्थानीय नमुना कृषक समूहकी सचिवसमेत रहनुभएका दाहालका अनुसार हाल सो स्थानका कृषक मनोकामना–३ जातको मकैको बीउ प्रयोग गर्न उत्साहित बनेका छन् |
जिल्ला कृषि विकास कार्यालय तथा प्रधानमन्त्री कृषि आधुनिकीकरण परियोजना ‘जोन’सँगको समन्वयमा नवकिरण सेवा समाज दुर्छिम र सवल परियोजनाको साझेदारीमा बीए वितरण गरिएको हो ।
पारिजात कृषक समूहका अध्यक्ष जीवनाथ दाहालका अनुसार परियोजनाले सो क्षेत्रका कृषक समूहलाई १२० किलो बीउ वितरण गरेको छ |
उत्पादित मकैलाई बीउकै रुपमा मात्र प्रयोग गर्ने योजना बनाएको उनको भनाइ छ |
एक क्विन्टल बीउबाट करिब १० मेट्रिक टन मकै उत्पादन हुने अनुमान गरिएको छ ।
मनोकामना–३ जातको मकै सो क्षेत्रको मौसम अनुकूल भएको जिल्ला कृषि विकास कार्यालयका कृषि प्रसार अधिकृत फुलकुमार शाहले बताए|
जिल्लामा उत्पादन भएको बीउ ओखलढुंगा, उदयपुर, सोलुखुम्बुलगायत जिल्लाका कृषकले समेत माग गरिरहेका उनले बताए|
रासस
शुक्लाफाँटा नगरपालिका–११ कलुवापुर बजारमा दुग्ध चिस्यान केन्द्र स्थापना भएको छ ।
क्षेत्रीय पशु निर्देशनालय दिपायलको रु तीन लाख अनुदान र सुनवोरा कृषि सहकारी संस्थाको रु चार लाख लागतमा दुग्ध चिस्यान केन्द्र स्थापना गरिएको हो ।
सहकारीले सञ्चालनमा ल्याएको सो केन्द्रले दैनिक एक हजार लिटर दूध चिस्यान केन्द्रमा भण्डार गरी आवश्यक भएका क्षेत्रमा आपूर्ति गर्छ |
चिस्यान केन्द्रमा ३० दिनसम्म दूध भण्डार गर्ने क्षमता रहेको सहकारीका अध्यक्ष हरेन्द्र भण्डारीले बताए।
सहकारीले दूधको उत्पादन बढेमा अर्को वर्षदेखि चिस्यान केन्द्रको क्षमता बढाइ दुई हजार लिटर पु¥याउने लक्ष्य राखेको छ |
बजारमा दूधको आपूर्ति सहज बनाउन, दुग्ध उत्पादनमा लागेका किसानलाई उचित मूल्य प्रदान गर्न र पशुपालनतर्फ किसानको आकर्षण बढाइ नगरपालिकालाई दूध उत्पादनमा आत्मनिर्भर बनाउन केन्द्रले सघाउ पु¥याउने उनको भनाइ छ ।
“सहकारीमा आबद्ध दुग्ध उत्पादनमा लागेका ६० किसानका गाईभैँसीको निःशुल्क बीमा गराउने व्यवस्थासमेत गरिएकोे छ”, उनले भने|
नगरपालिकामा दैनिक दुई हजार लिटर बढी दूध उत्पादन हुने गरेको छ |
उत्पादन भएको दूधमध्ये आधाले मात्रै बजार पाउने गरको छ |
रासस
जिल्ला कृषि विकास कार्यालय, पाँचथरले जिल्लामा चालू आर्थिक वर्षमा  ३ लाख  ७ हजार १ सय  बढी बिरुवा वितरण गरेको छ |
परम्परागत ढंगले हुँदै आएको खेती प्रणालीभन्दा कृषकहरुको नगदेबाली तथा फलफूलतर्फ आकर्षण बढ्दै गएपछि जिल्लामा बिरुवाहरुको माग उच्च भएको कार्यालयको भनाई छ ।
कार्यालयले  असार महिनालाई लक्षित गरी अलैंची र फलफूलका बिरुवाहरु गरी ३ लाख ७ हजार एक सय बिरुवा वितरण गरेको जनाएको छ |
कार्यालयको नियमित र निरन्तर कार्यक्रम कृषि प्रसार कार्यक्रम अन्तर्गत २ लाख २२ हजार अलैंची, १५ हजार ९ सय सुन्तला, २ हजार ८ सय आँप, २ हजार ७ सय लिचि, एक हजार ५ सय कागती, ४ सय कटहर, ४ सय एभोकार्ड र ४ सय कफीका बिरुवा समेत वितरण गरिएको छ|
यस्तै, प्रधानमन्त्री कृषि आधुनिकीकरण कार्यक्रम अन्तर्गत ६० हजार अलैंची र एक हजार सुन्तलाका बिरुवा वितरण गरिएको जिल्ला कृषि विकास कार्यालयका वरिष्ठ कृषि विकास अधिकृत कमलेस तिवारीले बताए ।
यसरी हेर्दा पाँचथर जिल्लामा अलैंचीका मात्रै २ लाख ८२ हजार बिरुवा वितरण गरिएको कार्यालयले तथ्याङ्क निकालेको छ |
कार्यालयका अनुसार पाँचथर जिल्लाका फिदिम नगरपालिका, हिलिहाङ, मिक्लाजोङ र कुम्मायक गाँउपालिकामा सुन्तलाका धेरै विरुवा वितरण गरिएको छ भने फालेलुङ, याङवरक, फाल्गुनन्द र मिक्लाजोङ गाँउपालिका तथा फिदिम नगरपालिकामा अलैँचीका धेरै बिरुवा खपत भएको छ |
फिदिम, हिलिहाङ र कुम्मायक गाँउपालिकामा आँप, लिची, कटहर, एभोकार्डोका बिरुवा माग्ने कृषकको संख्या बढी पाइएको छ ।
व्यक्तिगत ढंगबाट  पनि कयौँ किसानहरुले आफैँले तयार गरेको नर्सरीका बिरुवा लगाउने गरेको कार्यालयको तथ्याङ्क छ |
व्यक्तिगत रुपमा नर्सरी स्थापना गर्ने, विरुवा विक्री गर्ने तथा आफैँ विरुवा रोप्ने कृषकको संख्या वर्षेनी बढ्दै गएको छ ।
जिल्लामा स्थापना भएका विभिन्न नर्सरीहरुबाट  पनि ठूलो संख्यामा बिरुवाहरु खरीद हुन थालेका छन् |
थाङसाङ कृषि फर्म फिदिममा विभिन्न जातका फलफूल सहित विभिन्न प्रजातिका बिरुवाहरुको नर्सरी स्थापना गरेर विक्री गर्दै आएको उद्योगका प्रोपाइटर गजेन्द्र इधिङगो बताउँछन् |
युवा जनशक्ति विदेश पलायन हुने तथा शिक्षा, रोजगारी र अवसरको खोजीमा बजार पस्ने क्रमले कृषि प्रणालीमा समस्या निम्तिरहेका बेला फलफूल सहित विभिन्न प्रजातिका बिरुवा रोपण गर्नेको संख्या बढ्दै गएको हो ।
कृषि विकास मन्त्रालयले तराईका आठ जिल्लामा राहतस्वरुप दुई हजार ट्युबवेल निर्माणसहित पम्पसेट वितरण गर्ने भएको छ ।
वितरण गरिन लागेको पम्पसेटको मूल्य ४० हजार रुपैयाँदेखि ४५ हजार रुपैयाँ पर्छ |
खरीदमा किसानले १५ प्रतिशत व्यहोर्नु पर्नेछ |
कृषि विकास मन्त्रालयले पम्पसेटका लागि १४ करोड रुपैयाँ छुट्याएको छ ।
समयमा पर्याप्त वर्षा नभएका कारण रोपाइँ हुन नसकेपछि सिरहा, सप्तरी, महोत्तरी, धनुषा, सर्लाही, बारा, पर्सा र रौतहटका लागि उक्त पम्पसेट वितरण गर्न लागेको मन्त्रालयले जनाएको छ |
उक्त जिल्लामा साउन १६ गतेसम्म सरदर ७० प्रतिशत रोपाइँ भएको छ ।
कृषि विकासमन्त्री रामकृष्ण यादवले आइतबार मन्त्रालयमा आयोजित कार्यक्रममा हालसम्म यथोचित रुपमा धान रोपाइँ हुन नसकेकाले किसानलाई राहतस्वरुप पम्पसेट वितरण गर्न लागिएको बताए |
राहतस्वरुप मन्त्रालयले सिँचाइ सुविधा उपलब्ध गराउन नसकेका साना सिँचाइ, कुलो र नहर तत्काल मर्मतका लागि ३९ लाख रुपैयाँको लागतमा २६ वटा आयोजना सञ्चालन गर्ने तथा वैकल्पिक खेती प्रणालीअन्तर्गत उन्नत छरुवा धानको जात (बीउ) वितरण गर्ने योजना अघि सारेको छ ।
खाद्यसुरक्षामा टेवा पु¥याउने उद्देश्यले मौसमी तथा बेमौसमी तरकारी खेती विस्तारका लागि २४ लाख १२ हजार रुपैयाँको बीउसेट, मास, बोडी, तेलहन, गहँु, मुसुरो, मकैलगायत बीउ वितरणका लागि २० लाख रुपैयाँ विनियोजन गरेको छ |
धान रोप्न योग्य कुल १५ लाख ५२ हजार ४६९ हेक्टर जमिनमध्ये साउन १६ गतेसम्म मुलुकभर ११ लाख ९५ हजार ८०४ हेक्टर जमिनमा धान रोपाइँ भएको छ ।
तीन लाख ५६ हजार ६५८ हेक्टर जमिन रोपाइँका लागि तयार भए पनि वर्षा नभएका कारण बाँझो छ |
कुल ग्रार्हस्थ्य उत्पानदनमा धानको योगदान १२ प्रतिशत छ भने कूल कृषि क्षेत्रको उत्पादनमा धानको योगदान २१ प्रतिशत छ |
कृषि क्षेत्रको कुल ग्रार्हस्थ्य उत्पादन भने ३३ प्रतिशत रहेको छ ।
मुलुकभर औपचारिक रुपमा धान रोपाइँ शुरू भएको आइतबार ३८ दिन पुगेको छ |
यस अवधिमा ७३.५२ प्रतिशत मात्र रोपाइँ भएको छ |
मन्त्रालयले असार १५ गते भक्तपुरको चाँगुनारायण नगरपालिका झौँखेलबाट ‘दुईबाली धानको विस्तार आर्थिक समृद्धिको आधार’ अभियानका साथ १४औँ राष्ट्रिय धान दिवस शुरु गरेको थियो |
   कृषि विकास मन्त्रालयका प्रवक्ता एवम् सहसचिव योगेन्द्रकुमार कार्कीले आर्थिक वर्ष २०७३÷७४ मा १५ लाख ५२ हजार हेक्टर जमिनमा धान खेती गरी ५२ लाख ३० हजार मेट्रिक टन धान उत्पादन भएको बताए |
नेपालमा चैतेधान, वर्षेधान र घैयाधानको खेती गरिँदै आएको छ |
धानको उत्पादनमा १० प्रतिशतले वृद्धि हुँदा कुल गार्हस्थ्य उत्पादनमा एक प्रतिशत बढ्छ |
धानको उत्पादन बढ्दा कुल गार्हस्थ्य उत्पादनमा टेवा पुग्छ भने घट्दा कूल गार्हस्थ्य उत्पादन (जिडिपी) तल झर्छ ।
कृषि विकास मन्त्रालयले प्रधानमन्त्री कृषि आधुनिकीकरण परियोजनामार्फत धान उत्पादन कार्यक्रम अगाडि बढाएको छ |
झापालाई धान उत्पादनको सुपरजोन क्षेत्रसमेत घोषणा गरिएको छ |
सरकारले किसानलाई बृहत्तर धान उत्पादन कार्यक्रममा सहभागी हँुदा  ५० हजार रुपैयाँ, चैते, मसिनो र बास्नादार धान उत्पादनमा पाँच हजार रुपैयाँ अनुदान दिने नीति लिएको छ |
अहिलेसम्म यहाँ ८१ प्रकारका धानका जातको खेती हुँदै आएको छ ।
नेपालमा वार्षिक लगभग ६० लाख मेट्रिक टन धान आवश्यक पर्छ |
संसारको सबैभन्दा उच्च स्थानमा धान खेती हुने ठाउँ नेपालको जुम्लाको छुमचौर हो |
त्यहाँ जुम्लीमार्सी धानखेती गरिन्छ |
नेपालमा धान उत्पादन सरदर प्रतिहेक्टर तीन हजार कलिो रहेको छ |
रासस
गत आर्थिक वर्ष भारततर्फ  तीन अर्ब रुपैयाँभन्दा बढी मूल्यका कृषिजन्य पदार्थ तथा जडीबुटी भारततर्फ निर्यात भएको छ |
विराटनगर नाका भएर गत आवमा  तीन अर्ब २६ करोड १२ लाख २४ हजार रुपैयाँ मूल्य बराबरको कृषिजन्य र जडीबुटी निर्यात भएको प्लान्ट क्वारेन्टाइन कार्यालयले जनाएको हो ।
सोमध्ये सबैभन्दा बढी  दुई अर्ब ६६ करोड ९६ लाख ३२ हजार रुपैयाँ मूल्य बराबरको तीन हजार ८१४ मेट्रिक टन अलैँची निर्यात भएको छ भने सबैभन्दा कम  छ लाख ३३ हजार रुपैयाँ मूल्य बराबरको दुई मेट्रिक टन सुपारी निर्यात भएको छ ।
त्यसैगरी,  ४२ करोड  ३४ लाख ११ हजार रुपैयाँ मूल्य बराबरको २३ हजार ५२३ मेट्रिक टन पीना,  एक करोड ३३ लाख ४३ हजार रुपैयाँ मूल्य बराबरको बन्दागोभी र काउली, ९६ लाख २० हजार रुपैयाँ मूल्य बराबरको ६४२ मेट्रिक टन अदुवा र  दुई करोड ४२ लाख ९२ हजार रुपैयाँ मूल्य बराबरको एक हजार ६१९ मेट्रिक टन कुचो निर्यात भएको छ ।
एक करोड छ लाख ४८ हजार रुपैयाँ मूल्य  बराबरको १९४ मेट्रिक टन लिनसिड, तीन करोड ६६ लाख ८९ हजार रुपैयाँ मूल्य बराबरको ६५५ मेट्रिक टन तेजपात र  पाँच करोड ८७ लाख ३९ हजार रुपैयाँ मूल्य बराबरको ३२५ मेट्रिक टन चिया निर्यात भएको सो कार्यालयले जनाएको छ।
त्यस्तै, ८८ लाख १८ हजार रुपैयाँ मूल्य बराबरको ५८८ मेट्रिक टन रुद्राक्ष, ४७ लाख ३७ हजार रुपैयाँ मूल्य बराबरको ३३ मेट्रिक टन चिराइतो र ६४ लाख ७० हजार रुपैयाँ मूल्य बराबरको १९ मेट्रिक टन मजिठो निर्यात भएको थियो |
साथै जटामासी, टिम्बुर, सताबरी, काइयो फूल, वनलसुन लगायतका जडीबुटी निर्यात भएको बताइएको छ |
रासस
रासायनिक मलको प्रयोग बढ्दा माटोको उर्वराशक्ति घट्दै गएको छ।
नेपाल कृषि अनुसन्धान परिषद्ना (नार्क)को माटो अनुन्धान महाशाखाले देशभरका ५२ जिल्लाको माटोमा गरेको अनुसन्धानमा माटोमा अम्लियपनाको मात्रा बढ्दै गएको पाइएको हो |
तराईको २० वटा जिल्ला र पहाडका ३२ वटा जिल्लाको नमूना संकलन गरी अनुसन्धान गर्दा माटो तटस्थ अवस्थामा नभएको पाइएको हो |
माटो तटस्थ अवस्थामा हुँदा मात्रै राम्रो उत्पादन हुन्छ।
रासायनिक मलको बढी प्रयोगबाटै अम्लियपन बढने महाशाखाका प्रमुख कमल साह बताउँछन्|
उत्पादन बढाउन रासायनिक मलको अत्याधिक प्रयोग गर्ने ठाउँमा माटोको अवस्था खराब पाइएको छ|
माटोमा प्राङ्गारिक मलको मात्रा घट्दै जाँदा अम्लियपना बढिरहेको छ|
केही समयका लागि रासायनिक मलले उत्पादन बढाए पनि दीर्घकालीनरुपमा नकारात्मक असर गर्छ|
उनी भन्छन् “माटोमा अम्लियपना धेरै हुँदा बाली कम हुने मात्रै होइन उत्पादन नै नहुन पनि सक्छ ।”
“नेपालमा माटोको स्वास्थ्यका बारेमा पर्याप्त चेतना नभएको उत्पादन नै दिन छाडेपछि मात्रै किसान सल्लाहका लागि जिल्ला कृषि विकास कार्यालयमा पुग्ने गर्छन् ।” उनी भन्छन् “अन्तिम अवस्थामा पुगेपछि माटोलाई पहिलेकै अवस्थामा फर्काउन समय लाग्छ, त्यसैले बेलैमा माटो बिग्रन नदिन लाग्नुपर्छ ।” प्राङ्गारिक मलको प्रयोग, छ्वाली, पराल लगायतलाई मलको रुपमा प्रयोग गरेर र कृषि चूनको प्रयोग बढाएर माटोको अम्लियपना कम गर्न सकिन्छ |
रासस
बारामा आर्थिक वर्ष २०७३/७४ मा एक अर्ब नौ करोड ९४ लाख १३ हजार बराबरको ५२ हजार ३५३ मेट्रिक टन चैतेधान उत्पादन भएको छ।
जिल्ला कृषि विकास कार्यालयका सूचना अधिकृत रामदयाल ठाकुरका अनुसार कोल्हनी, नरही, बरियापुर, पकडिया, सिम्रौनगढ, रामपुरा, सपहीका कृषकले नौ हजार ६९५ हेक्टरमा हर्दिनाथ–१, चैते–२, चैते–४, स्थानीय कुरिया र बगही जातको चैतेधान खेती गरी ५२ हजार ३५३ मेट्रिक टन चैतेधान उत्पादन भएको छ।
उत्पादित चैतेधान अहिले बजारमा प्रतिक्विन्टल रु दुई हजार एक सयका दरले बिक्री भइरहेको छ|
चैतेधान खेती गर्न सरकारले कृषकलाई बीमाको ७५ प्रतिशत र खेतीका लागि प्रतिहेक्टर पाँच हजार अनुदान दिने व्यवस्था गरेको छ।
आव २०७२/७३ मा कृषकले नौ हजार ६९० हेक्टर जग्गामा विभिन्न जातको चैतेधान खेती गरी ५१ हजार ८४१ मेट्रिक टन धान उत्पादन गरेका थिए|
रासस
समयमै पर्याप्त पानी परेका कारण रुपन्देहीमा यस वर्ष रोपाइँ सम्पन्न भएको छ ।
यस वर्ष किसानले पानी र मागअनुसार मलखाद पाएका कारण उत्पादन अपेक्षाअनुसार हुने जिल्ला कृषि विकास कार्यालयका प्रमुख भोजराज सापकोटाले बताए |
 जिल्लामा ६९ हजार ४०० हेक्टरमा धान खेती गरिन्छ |
यस वर्ष प्रधानमन्त्री कृषि आधुनिकीकरण परियोजना कार्यक्रमअन्तर्गत मर्चवारको असुरैनामा १०० हेक्टर क्षेत्रफलमा धानको ब्लक र जिल्लाका विभिन्न ठाउँमा २४ वटा पकेटमा धान खेती गरिएको छ ।
गत वर्ष तीन लाख ५२ हजार मेट्रिक टन धान उत्पादन भएको थियो |
दुई वर्षयता रुपन्देहीमा चैतेधान खेती शुरु गरिएको छ |
उत्पादन बढी भएपछि किसान चैतेधानतर्फ आकर्षित भएका हुन् |
जिल्लामा यस वर्ष ७४ हेक्टरमा चैतेधान गर्दा ३८० मेट्रिक टन उत्पादन भएको छ |
जिल्लामा अगौटे जात, मध्यम जात र पछौटे जातको धान लगाइन्छ ।
राधा ४, सावित्री, रामधाम र सावा मनसुली, गोरखनाथ, लोकनाथ, मयूर र मनिषा जातको धान समेत किसानको रोजाइमा पर्छ |
सुख्खा तीन, हर्दिनाथ एक, मकवानपुर एक, रामधाम, सावित्री, लोकतन्त्र, मिथिला, मनिषा, पृथ्वी, सुरज, चाँदनी सोणसावा एक, सावा सव एक, गोल्डेन मन्सुली, कालानमक जातको समेत धान लगाउने गरिएको छ ।
कार्यालयका अनुसार खेतीयोग्य ८२ हजार ६२२ हेक्टर जमिनमध्ये १० हजार ८०० हेक्टरमा मात्रै बाह्रै महिना सिँचाइ सुविधा छ |
यो कुल खेतीयोग्य जमिनको करिब १३ प्रतिशत हो |
सिँचाइयुक्त क्षेत्र बढाउन जिल्लामा हाल साना–ठूला गरी २० वटा सिँचाइ आयोजना सञ्चालनमा छन् |
रासस
साउनको मध्यसम्ममा भोजपुर जिल्लामा ८० प्रतिशत धान रोपाइँ सकिएको बताइएको छ ।
भोजपुरमा समयमा वर्षा नभएको र स्थानीय तहको निर्वाचनले रोपाइँ केही प्रभावित भएको हो |
विशेषगरी असारमा धान रोपाइँं गरिने भए तापनि कतिपय ठाउँमा साउनमा तौलिया धान निकालेपछि रोपाइँ गरिने भएकाले पनि कम रोपाइँ भएको जिल्ला कृषि विकास कार्यालय भोजपुरका प्राविधिक सहायक युकमणि भट्टराईले बताए।
भोजपुरमा ६२ हजार २९२ हेक्टर खेतीयोग्य जमिनमध्ये १९ हजार १९० हेक्टर क्षेत्रफलमा धानखेती हुने गरेकोे छ |
जिल्लाको देउराली, टक्सार, बोखिम, मूलपानीलगायत क्षेत्रलाई पकेट क्षेत्र मानिएको छ ।
कृषि विकास कार्यालय भोजपुरले धान उत्पादनमा टेवा पु¥याउनका लागि उन्नत जातका धानको बीउ एक हजार किलो वितरण गरेको थियो ।
कार्यालयका अनुसार भोजपुरमा गत वर्ष ९५ प्रतिशत रोपाइँ भएको थियो |
खेतीयोग्य जमिनमा आकाशे पानीको भर पर्नुपर्ने भएकाले वर्षाले साथ दिए ९० प्रतिशतभन्दा बढी रोपाइँ हुने कार्यालयले जनाएको छ |
यहाँका कृषकले अट्टे, थापाचिनी, तौलिया, बेलबुटी, बासमती, मनसारालगायत जातका धान रोप्दै आएका छन् |
रासस
लामो समयदेखि वर्षा नहुँदा मोरङमा धानबाली सुक्न थालेको छ |
धानबाली सुक्न थालेपछि उत्पादनमा ह्रास हुने सम्भावना देखिएको छ ।
सिँचाइको व्यवस्था तथा वर्षा नहुँदा धानबाली सुक्न थालेको छ |
जग्गामा चिरा पर्न थालेको, ब्याड सुक्न थालेको र उन्नत जातको धानबाली रोप्ने समय पनि बित्न थालेकाले धानबालीको उत्पादनमा ह्रास हुने सम्भावना देखिएको हो ।
साउनको दोस्रो साता वितिसक्दा पनि खेतीयोग्य ७८ हजार हेक्टर जग्गामध्ये ४९ हजार ५०० हेक्टर अर्थात ५५ प्रतिशत जग्गामा मात्र रोपाइँ सम्पन्न भएको जिल्ला कृषि विकास कार्यालका प्रमुख मनोजकुमार यादवले बताए।
मोरङको रतुवामाइ, सिजुवा, केरावारी, बेलवारी र लेटाङ क्षेत्रमा ५० देखि ९० प्रतिशतसम्म रोपाइँ सम्पन्न भएको छ |
जिल्लाको दक्षिणी भेगको रंगेली, धनपालथान, बुधनगर, थलहाका साथै कानेपोखरी, होक्साबारी, हरैचा र बाहुनीलगायत क्षेत्रमा १५ मात्र प्रतिशत रोपाइँ भएको छ ।
यहाँ ६७ हजार हेक्टर जग्गामा सिँचाइको सुविधा पुगेको छ |
वर्षा नभएकाले नहरको पानीमाथि चाप बढेको छ |
सो कारण कतिपय ठाउँमा नहरको पानीबाट बढीमा एक किलोमिटर क्षेत्रसम्म मात्र सिँचाइ गर्न सकिन्छ |
भित्रिभागमा सिँचाइ गर्न सकिएको छैन |
रासस
कृषिमन्त्री रामकृष्ण यादवले आफूले केही दिनभित्रै कृषिसम्बन्धी नयाँ कार्यक्रमहरू तथा रणनीतिहरू सार्वजनिक गर्ने बताएका छन् ।
सोमबार राजधानीमा आयोजित साक्षात्कारमा बोल्दै मन्त्री यादवले कृषि क्षेत्रलाई सबल, सुदृढ र उत्पादनमुखी बनाउनको लागि आफूले केही दिनभित्रै नयाँ कार्यक्रमहरू सार्वजनिक गर्ने बताएका हुन् |
उनले भने,‘कृषि क्षेत्र राम्रो भयो भने मुलुकको आर्थिक क्षेत्रपनि सबल हुन्छ, त्यसैले यो क्षेत्रलाई सबल र उत्पादनमुखी बनाउनको लागि मैले छिट्टै अल्पकालीन, मध्यकालीन र दिर्घकालीन नीति तथा योजनाहरू सार्वजनिक गर्दैछु ।’
उनले नेपाल कृषि प्रधान देश भएकोले कृषिको व्यवस्थापन गर्नु ठूलो दायित्व भएको बताए |
उनले भने,‘म पनि किसानको छोरा हुँ, किसानका समस्याहरू मलाई पनि राम्रोसँग थाहा छ, किसानलाई मल खाद्य उपलब्ध गराउनेछु ।’ उनले कृषि मन्त्रालयमा विद्धान, वैज्ञानिक तथा विज्ञहरुको उपस्थिति राम्रो भएकोले किसानमुखी योजनाहरू अघि सार्ने विश्वास दिलाए ।
मन्त्री यादवले किसानलाई तत्काल राहत पुग्ने गरी आफूले कार्यक्रम ल्याउने स्पष्ट समेत पारे |
उनले तराई मधेशको विभिन्न जिल्लाहरुमा ५० प्रतिशत मात्रै खेती भएकोले अब यसलाई बढाउनको लागि आफूले सिँचाई लगायत अन्य कुराहरूमा समेत विशेष ध्यान दिने बताए |
उनले सुख्खा क्षेत्रमा तत्कालै आवश्यक सहयोग गर्ने तयारी भैरहेको समेत जनाए ।
उनले आफ्नो कार्यकालमा किसानहरुले परिवर्तनको अनुभुति पाउने विश्वास दिलाए ।
पर्याप्त वर्षा हुन नसकेका कारण अझै ३२ प्रतिशत जमिनमा धान रोपाइँ हुन नसकेकाले यस वर्ष धानको उत्पादन घट्न सक्ने सम्भावना देखिएको छ।
धान रोप्नयोग्य कुल १५ लाख ५२ हजार ४६९ हेक्टर जमिनमध्ये असार ९ गतेसम्म मुलुकभर १० लाख ६० हजार १३२ हेक्टर जमिनमा धान रोपाइँ भएको छ |
अझै वर्षा हुने हो भने साउन मसान्तभित्र धान रोपाइँ गर्न सकिन्छ।
चार लाख ९२ हजार ३३७ हेक्टर जमिन रोपाइँको लागि तयार भएपनि वर्षा नभएका कारण बाँझो छ |
कुल गार्हस्थ्य उत्पानदनमा धानको योग्दान १२ प्रतिशत छ भने कूल कृषि क्षेत्रको उत्पादनमा धानको योगदान २१ प्रतिशत छ |
कृषि क्षेत्रको कुल गार्हस्थ्य उत्पादन भने ३३ प्रतिशत छ।
मुलुकभर औपचारिक रुपमा धान रोपाइँ शुरु भएको आज एक महिना पुगेको छ |
यस अवधिमा ६८ दशमलव दुइ नौ प्रतिशत मात्र रोपाइँ सम्पन्न भएको छ।
कृषि विकास मन्त्रालयले औपचारिक रुपमा असार १५ गते भक्तपुर जिल्लाको चागुनारायण नगरपालिका झौँखेलबाट ‘दुईवाली धानको बिस्तार आर्थिक समृद्धिको आधार’ भन्ने अभियानका साथ १४ औँ राष्ट्रिय धान दिवस सुरुगरेको थियो।
नेपालमा विसं २०६१ देखि राष्ट्रिय धान दिवस मनाउने चलन चलेको हो |
हालसम्म सतप्रतिशत रोपाइँ हुनेमा जुम्ला, डोल्पा, हुम्ला, बझाङ, कैलाली र कञ्चनपुर जिल्ला हुन्।
जुम्लामा दुई हजार ९००, डोल्पामा २०२, हुम्लामा ५८७, बझाङमा सात हजार १००, कैलालीमा ७१ हजार ७०० र कञ्चनपुरमा ४८ हजार ४९६ हजार हेक्टर जमिनमा धान रोपाइँ भएको छ |
उपत्यकाको तीन जिल्ला काठमाडौंमा छ हजार ४१७, भक्तपुर तीन हजार ४८२ र ललितपुरमा तीनहजार ७४४ हेक्टर जमिनमा धान रोपाइँ सकिएको छ।
तीन जिल्लामध्ये काठमाडौँमा सात हजार १३०, भक्तपुरमा चार हजार ३५२ र ललितपुरमा चारहजार ६८० हेक्टर जमिनमा धानखेती गर्न सकिन्छ |
काठमाडौं, भक्तपुर र लतितपुरमा ब्यापकरुपले घरनिर्माण भएका कारण धान रोप्न योग्य जमिन घटिरहेको कृषि विकास मन्त्रालयको तथ्याङकमा उल्लेख छ।
नेपालमा सबैभन्दा धेरै धान उत्पादन हुने जिल्ला झापा र मोरङ हो |
उक्त जिल्लामा समेत उत्साहपूर्वक रोपाइँ हुनसकेको छैन |
झापामा ५६ हजार ८७५ हेक्टर र मोरङमा ३५ हजार २०० हेक्टरमा मात्र धान रोपाइँ भएको छ।
मोरङमा ८८ हजार हेक्टर र झापामा ८७ हजार ५०० हेक्टर जमिनमा धान रोपाइँ हुदै आएको थियो |
नेपालको ७५ जिल्लामध्ये हिमालपारीका दुइ जिल्ला मनाङ् र मुस्ताङ्मा भने धानरोपाइँ हुँदैन|
मनाङ र मुस्ताङ उच्च हिमाली क्षेत्र भएकाले त्यहाँ धान रोपाइँ हुन नसकेको हो।
सुदूरपश्चिमाञ्चल क्षेत्रको उच्च पहाडी जिल्ला डडेलधुरा, डोटी, बैतडी र अछामा जिल्लामा धान रोपाइँ सन्तोषजनक छ |
उक्त जिल्लामा झण्डै ९७ प्रतिशत रोपाइँ सकिएको छ |
डडेलधुरामा छ हजार १६४, डोटीमा नौ हजार ९२९ बैतडीमा सातहजार ५२० र अछाममा १५ हजार ७५९ हेक्टर जमिनमा रोपाइँ भएको छ।
त्यसैगरी प्रमुख धान खेती हुने जिल्लामा क्रमशः चितवनमा ८०, रौतहटमा ६५, बारा, पर्सामा ९०, सर्लाहीमा ४०, महोत्तरी ३०, धनुषा २५ मकवानपुर ८३, सिराहा २५ र सप्तरीमा ४० प्रतिशतमा मात्र धानरोपाइँ सकिएको छ |
कृषि बिकास मन्त्रालयका सह–प्रबक्ता शंकर सापकोटाले धान नेपालको प्रमुख बाली भएको उल्लेख गर्दे आव ०७३÷०७४ मा १५ लाख ५२ हजार हेक्टर जमीनमा धान खेती गरी ५२ लाख ३० हजार मेट्रिक टन धान उत्पादन भएको बताए।
नेपालमा चैते धान, वर्षे धान र घैया धानको खेती गरिँदै आएको छ|
धानको उत्पादनमा १० प्रतिशतले वृद्धि हुँदा कुल गार्हस्थ्य उत्पादनमा एक प्रतिशत बढ्छ |
धानको उत्पादन बढ्दा कुल गार्हस्थ्य उत्पादनमा टेवा पुग्छ भने घट्दा कुल गार्हस्थ्य उत्पादन (जिडिपी) तल झर्छ।
कृषि विकास मन्त्रालयले प्रधानमन्त्री कृषि आधुनिकीकरण परियोजनामार्फत धान उत्पादन कार्यक्रम अगाडि बढाएको छ|
झापालाई धान उत्पादनको सुपरजोन क्षेत्रसमेत घोषणा गरिएको छ।
सरकारले किसानलाई बृहत्तर धान उत्पादन कार्यक्रममा सहभागी हुँदा ५० हजार, चैते, मसिनो बास्नादार उत्पादनमा रु पाँच हजार अनुदान दिने नीति लिएको छ |
अहिलेसम्म यहाँ ८१ प्रकारका धानका जातको खेती हुदै आएको छ।
नेपालमा वार्षिक लगभग ६० लाख मेट्रिक टन धान आवश्यक पर्छ|
संसारको सबैभन्दा उच्च स्थानमा धानखेती हुने ठाँउ नेपालको जुम्ला जिल्लाको छुमचौर हो |
त्यहाँ जुम्लीमार्सी धानखेती गरिन्छ|
नेपालमा धानको उत्पादन सरदर प्रतिहेक्टर तीन हजार केजी छ|
रासस
भर्खरै रोपेको धानमा विभिन्न रोगको प्रकोप देखिन थालेपछि जिल्लाको गलकोट क्षेत्रका किसान चिन्तित बनेका छन्।
धान रोपेर झार गोड्ने समय हुनै लाग्दा धानको फेद कुहिने, पातमा धब्बा बस्ने लगायतका समस्या देखिन थालेपछि किसान चिन्तित बनेका हुन्।
अनुकूल मौसम परेकाले समयमै धान रोप्न पाएपछि किसान हर्षित बेनेका थिए |
उत्पादन बढ्नेमा ढुक्क बनेका किसान एकाएक रोगको प्रकोप देखिन थालेपछि अहिले निराश बनेका छन्।
‘समयमै वर्षात भएका कारण यसवर्ष समयमै रोपाइँ गरेर उम्किएका थियौँ’ स्थानीय किसान रमा न्यौपानेले भनिन् “यस वर्ष त धान उत्पादन पनि बढ्ने भो भनेर निकै आशावादी बनेका थियौँ ।” त्यस क्षेत्रमा गतवर्ष पनि धानमा विभिन्न रोगका प्रकोप देखा परेको थियो।
रोपाइँ सकेको केही हप्ता पनि बित्न नपाउँदै धानमा रोग, कीरा लागेर सखाप पार्न थालेको उनले बताइन्।
रोगको प्रकोप समयमै नियन्त्रणमा लिन सके उत्पादनमा त्यति ठूलो गिरावट नआउने कृषि सेवा केन्द्रका प्रमुख डिएन दाहालले बताए|
‘समयमै रोगको पहिचान भएको छ, जसकारण रोग नियन्त्रणमा लिन निकै सजिलो छ’ दाहालले भने ‘रोग नियन्त्रणका लागि सेवा केन्द्र लागिपरेको छ ।’ प्रकोपग्रस्त क्षेत्रमा साफ तथा बेबिस्टिन नामक विषादीको प्रयोग गर्न किसानलाई सुझाव दिए।
प्रकोपग्रस्त क्षेत्रको धान उत्पादनमा १० देखि १५ प्रतिशतको बिचमा गिरावट आउनसक्ने उनको भनाइ छ |
उक्त रोगको प्रकोष माटो, हावा तथा पानीको माध्यमबाट सर्नेगर्दछ |
गलकोट क्षेत्रमा विगत वर्षदेखिनै यस प्रकारका समस्या देखा परेको सेवा केन्द्रले जनाएको छ।
यसवर्ष मौसम अनुकूल भएपनि हावापानीको प्रतिकूलताका कारण समस्या दोहोरिएको दाहालले बताए|
दाहालकाअनुसार स्थानीय जातको धान रोपिएको ठाउँमा रोगको प्रकोपा बढी देखिएको छ|
जिल्लाका अन्य स्थानमा भने धानखेतीमा त्यस्तो कुनै समस्या नदेखिएको जिल्ला कृषि विकास कार्यालयले जनाएको छ|
रासस
तरकारी बजारमा भिण्डी र तितेकरेला सस्तिएको छ|
कालीमाटी फलफूल तथा तरकारी बजार विकास समितिका अनुसार भिण्डीको खुद्रा मूल्य शनिबार प्रतिकेजी औसत ४५ रुपैयाँ कायम भएको छ|
जवकि १५ दिनअघि यसको मूल्य ७५ रुपैयाँ थियो।
त्यस्तै तितेकरेला पनि सस्तिएको छ|
कालिमाटी बजारमा तितेकरेलाको खुद्रा मूल्य औसत प्रतिकेजी ३५ रुपैयाँ छ|
१५ दिनअघि ५५ रुपैयाँ रहेको थियो।
यी दुवै तरकारीको सबैभन्दा उपयुक्त सिजन भएकाले यतिबेला यी तरकारीको भाउ सस्तिएको व्यापारीहरु बताउँछन्|
व्यापारी तेजेन्द्रप्रसाद सापकोटाले अहिले स्वदेशी भिण्डी र तितेकरेलाले पनि बजार ओगटेकाले मूल्य घटेको बताए।
माछापालनबाट वार्षिक ३० लाख आम्दानी गर्न सफल भएका बौएलाल मुखिया अहिले फिस किङ अर्थात् ‘माछाको राजा’ भनेर चिनिन थालेका छन्।
कुनै बेला चरम गरिबीमा बाँचिरहेका मुखिया माछापालनबाट नेपालमै निजी क्षेत्रमा सबैभन्दा बढी माछाका भुरा उत्पादन गरी बिक्री गर्नेमा पर्छन्।
धनुषाको सहिदनगर नगरपालिका–४ नन्नुपट्टी गाउँका ७० वर्षीय मुखियाकै नाउँले उनको गाउँ चिनिन्छ |
नन्नुपट्टीमा करिब १३ बिगाहा जग्गामा फैलिएको ‘मुखिया मत्स्य प्रजनन फार्म’ ले गाउँका बासिन्दाको पहिचान फेरेको छ।
२०२९ सालबाट माछा उत्पादन शुरु गरेका मुखियाले हालसम्म आफ्नो व्यापारमा निकै ठूलो फड्को मारेका छन् |
मुखियाले निजीस्तरमा करिब ४० वटा माछा उत्पादनका माउ पोखरी र नर्सरी पोखरी निर्माण गरेका छन् |
जसबाट उनले वार्षिक सात करोड मूल्य बराबरका माछाका भुरा र करिब ३०० क्वीन्टल माउ माछा उत्पादन गरी बिक्री गर्ने गरेका छन्।
शान्त र सरल स्वभावका मुखियाको फार्मसँगै रहेको घरको आँगनमा प्रतिदिन माछा व्यापारी, माछा उत्पादन गर्न चाहने कृषक र जानकारको ठूलो जमघट हुने गर्छ |
आफूसँग उत्पादनका सीप सिकेर प्रयोगमा ल्याउन खोज्नेलाई सहजरूपमा मुखिया आफ्ना अनुभव र ज्ञान बाँड्ने गर्छन्।
मुखियाको व्यापारमा उनको छोरा कन्हैया र रमेश पनि सहयोग गर्छन्|
बुबाको व्यापारलाई अझ बढी फैलाउने उद्देश्यले आफूहरू अन्य पेशामा नगई यसमै लागिपरेको कान्छा छोरा रमेश बताउँछन् |
यस फार्ममा उत्पादन हुने माछाका भुरा काठमाडौँ, नुवाकोट, सोलुखुम्बु, मोरङ, बारा, पर्सा, सप्तरी, झापा, महोत्तरीलगायत नेपालका अधिकांश माछापालन रहेको स्थानमा पुग्ने रमेशले बताए।
अहिले माछा व्यापारबाटै वार्षिक २५ देखि ३० लाखसम्म आम्दानी गर्न सफल मुखिया परिवारलाई यो अवस्थासम्म आइपुग्दा परिश्रम, चरम गरिबी र असिम दुःख भोगेको अनुभव पनि छ।
तराईमा दलित जाति मै पर्ने उनको समुदाय वर्षौंदेखि गरिबीको चपेटामा छ|
मुखिया पनि अति विपन्न परिवारमा जन्मिएका हुन् |
आफू जन्मिएको दश दिनमै आमा बितेको कुरा उनले धेरै पछि बुबा दुखरन मुखियाबाट थाहा पाएका थिए|
उनले भने “त्यतिबेला ठुल्दाइ किसुन मुखियासँगै एक धुर जग्गामा रहेको झुपडीमा बस्थ्यौँ|
१० वर्षको हुँदा बुबा निकै बिरामी पर्नुभएछ, घरमा खानाकै धौधौ थियो भने औषधि त ठूलो समस्या भइहाल्यो” उपचार अभावमा बुबा बितेको सम्झँदा उनको आँखा रसायो।
अति नै खराब अवस्थामा हुँदा आफ्ना नातेदारले समेत खासै सहयोग नगरेको अनुभव उनीसँग छ |
“दाइले जसोतसो खोल्सामा दिनभर माछा मार्नुहुन्थ्यो र त्यो बेचेर जे–जति आउँथ्यो, त्यसैबाट गुजारा चलाउँथ्यौँ हामी”, मुखियाले पुराना दिन सम्झिदै भने।
मुखियाका अनुसार करिब १३ वर्षको उमेरमा उनी आफ्नै गाउँका धनीमानी छिमेकी ज्ञानकुमार तिवारीको घरमा कामकाज गर्न थाले |
त्यहीबेला अमेरिकाबाट एक जना विदेशी गाउँमा माटो र पानी परीक्षणका लागि आएका थिए|
ती विदेशीले बढी जग्गा हुने व्यक्तिको माटो परीक्षण गरी कहाँ कस्तो बाली लगाउँदा राम्रो हुन्छ भनी सुझाव दिन्थे।
उनले माछापालनबाट पनि राम्रो आम्दानी हुने बताएका थिए |
विदेशीको कुरा मन परे पनि मुखियासँग भने न जग्गा थियो न पैसा नै |
उनले काम गर्ने साहु तिवारीको तीन कट्ठा जग्गामा पोखरी थियो|
मुखियाले त्यही पोखरीमा माछा पाल्ने प्रस्ताव राखे|
तिवारी आम्दानीको आधा दिने सर्तमा सहमत भए |
“तिनै विदेशीले औषधि र पोखरी सफा गर्न चुना उपलब्ध गराए”, मुखियाले स्मरण गरे– “सरकारले कृषकलाई सित्तैमा दिने माछाका भुरा ल्याएर खेती शुरु गरेँ ।”
सानो पोखरी उत्पादन राम्रै भयो |
त्यही माछा बेचेर जीविकोपार्जन सहज हुन थाल्यो|
रासस
एक महिना अगाडि सप्तकोशी नदीमा आएको बाढीका कारण भारदहमा लगाइएको अधिकांश केराखेती नष्ट भएको छ।
सप्तकोशी नदीकै छेउछाउमा रहेको हनुमानगर कंकालनी नगरपालिका–१ लगाइएको केराखेती नष्ट भएको हो |
करिब ५०० बिगाहामा लगाइएको केराखेती नष्ट भएको स्थानीय कृषक दिनेश राउतले बताए।
बाढी खेतमा पसेपछि यहाँ लगाइएको केराका बोट नष्ट भएको छ|
बाढीले भारदहको विभिन्न स्थानमा लगाइएको केराका बोट सुक्न थालेको कृषक इन्द्रदेव लोगी बताउँछन्|
एक बिगाहा जग्गामा केराखेती गर्न दुई लाखभन्दा बढी लागत लाग्छ |
केराखेती नष्ट हुँदा कृषक मारमा परेका छन्।
यस्तै सप्तरीको हनुमाननगर योगिनीमाई नगरपालिका–२ कोशी पलारमा लगाएको केराखेती समेत बाढीका कारण नष्ट भएको छ |
सो क्षेत्रमा करिब ४०० बिगाहामा केराखेती गरिएको छ|
रासस
धान रोपाईं हुने क्षेत्रफलमध्ये देशभर करीब ६८ दशमलव २९ प्रतिशत क्षेत्रमा वर्षे धान रोपाईं सम्पन्न भएको छ |
 कृषि विकास मन्त्रालयका अनुसार देशभरीको १५ लाख ५२ हजार ४ सय ६९ हेक्टर वर्षे धान रोपाईं हुने क्षेत्रफलमध्ये सोमबारसम्म करीब दश लाख ६० हजार १ सय ३२ हेक्टर अर्थात ६८ दशमलव २९ प्रतिशत जमिनमा रोपाईं सम्पन्न भएको मन्त्रालयले बताएको हो ।
हालसम्म उच्च पहाडमा पर्ने १४ जिल्लाहरुमा ७४ दशमलव १६ प्रतिशत, मध्यपहाडका ३९ जिल्लामा ६९ दशमलव २३ प्रतिशत तथा तराईका २० जिल्लामा ६३ दशमलव ९८ प्रतिशत रोपाईं सम्पन्न भएको छ |
पूर्वाञ्चलमा वर्षे धान रोपाईंँ हुने ४ लाख ४५ हजार ९ सय ३८ हेक्टर भूभागमध्ये २ लाख १८ हजार १ सय अर्थात ४८दशमलव ९३ प्रतिशत, मध्यमाञ्चलमा ४ लाख ३९ हजार ३ सय २८ हेक्टर भूभागमध्ये २ लाख ७७ हजार ९ सय ६२ अर्थात ६३ दशमलव २७ प्रतिशत, पश्चिमाञ्चलमा ३ लाख १२ हजार ५ सय ४७ मध्ये २ लाख ६५ हजार ४ सय १८ अर्थात ८४ प्रतिशत रोपाईं भएको छ ।
त्यस्तै, मध्यपश्चिमाञ्चलमा धान रोपाईं योग्य क्षेत्र १ लाख ७८ हजार ९६ भएकोमा ६९ प्रतिशत अर्थात १ लाख २४ हजार ५ सय १६ हेक्टर तथा सुदूर पश्चिमाञ्चलमा १ लाख ७६ हजार ५ सय ६० मध्ये ९८ प्रतिशत अर्थात १ लाख ६४ हजार ५४ जमिनमा रोपाईं सम्पन्न भएको छ |
धान रोपाईं गर्न सकिने कुल क्षेत्रमध्ये औसत रुपमा कैलाली, कञ्चनपुरमा, बझाङ, डोल्पा, हुम्ला, जुम्लामा सबैभन्दा धेरै सत प्रतिशत तथा सिरहा, धनुषा र महोत्तरीमा सबैभन्दा थोरै २५ प्रतिशत रोपाईं भएको छ ।
पर्र्याप्त वर्षा हुन नसक्दा यस वर्ष धान रोपाईं हुन सकिरहेको छैन्|
सामान्यतया साउन १५ सम्म रापाई हुँदा त्यसले उत्पादनमा खास असर नगर्ने विज्ञहरुको बताउँछन् |
तर ढिलो गरी रोपाईं हँुदा धानको बाला नझुल्ने जस्ता कारणले उत्पादनमा प्रत्यक्ष असर पर्ने गर्छ |
गत वर्ष साउनको तेश्रो हप्तासम्ममा उच्च हिमाली जिल्लाहरुमा ९९ प्रतिशत, मध्य पहाडी जिल्लाहरुमा ९८ प्रतिशत तथा तराईमा ९७ प्रतिशत रोपाईं भएको थियो ।
त्यस्तै पर्याप्त वर्षा, मलको सहज उपलब्धता तथा समयमै रोपाईं र सबै क्षेत्रको रोपार्ईं सन्तोषजनक भएपछि गत वर्ष इतिहास कायम गर्दै हालसम्म कै उच्च करीब ५२ लाख मेट्रिक टन धान उत्पादन भएको थियो |
सरकारले यस वर्ष ५४ लाख मेट्रिक टन धान उत्पादन गर्दै आगामी तीन वर्षभित्र आत्मनिर्भर बन्ने लक्ष्य राखेको छ |
तर आउँदो केहि दिन सबै क्षेत्रमा धान रोपाईं हुन नसके त्यसले सरकारी लक्ष्य पूुरा हुनेमा आशंका गर्न थालिएको छ ।
तर कृषि विकास मन्त्रालयका सहायक प्रवक्ता शंकर सापकोटाले भने पहाडी जिल्लाको हकमा समय बित्दै गएपनि तराईमा भने साउन अन्तिमसम्म रोपाईं गर्न सकिने र मनसुन अहिले सक्रिय अवस्थामा रहेकाले यस वर्ष ९५ प्रतिशत रोपार्ईं हुनेमा आशावादी रहेको देखिन्छन् |
उनले भने, ‘यस वर्ष ढिलो गरी मनसुन शुरू भयो र सक्रिय हुन पनि समय लाग्यो त्यसैले रोपार्ईं पोहोरको भन्दा ढिलै भइरहेछ |
मध्य र उच्च पहाडी क्षेत्रमा रोपाईको अवस्था सन्तोषजनक छ |
तर मनसुन हाल ‘पिक लेभल’ मा रहेकाले तराईका सबै क्षेत्रमा रोपाई सम्पन्न भई मन्त्रालयले राखेको लक्ष्य प्राप्त हुनेमा हामी ढुक्क छौँ।’
उनले हाल दैनिक २ प्रतिशतका दरले रोपाईं भइरहेको तथा यो अवस्था यस हप्तासम्म रहने र त्यसपश्चात १ प्रतिशतमा झरे पनि यस वर्ष करीब ९५ प्रतिशत क्षेत्रफलमा धान रोपाईं हुने मन्त्रालयको विश्लेषण रहेको उल्लेख गरे ।
देशमा वार्षिक करीब ३६ लाख मेट्रिक टन चामलको माग रहे पनि उत्पादन भने ३१ लाख भन्दा बढ्न सकेको छैन |
दश मेट्रिक टन चामलबाट करीब ६ मेट्रिक टन चामल तयार हुन्छ |
धान उत्पादन बढ्दै गएपनि वर्षेनी २० अर्ब मूल्य बराबरको चामल भारत लगायतका देशबाट आयात हुँदै आएको छ ।
देशमा वर्षे धान रोपाईं हुने क्षेत्रफल १५ लाख ५० हजार हेक्टर छ भने करीब एक लाख हेक्टर क्षेत्रमा चैतै धान रोपाईं हुने गरेको छ जसलाई बढाएर तीन लाख हेक्टरसम्म पर्याउने मन्त्रालयले योजना बनाएको छ ।
तर हालसम्म कृषि योग्य २६ लाख ४१ हजार हेक्टर जमिनमध्ये ६६ प्रतिशत अर्थात करीब १७ लाख ६६ हजारमा मात्र सिँचाईको सुविधा पुगेकाले अधिकांश भेगका किसान रोपार्ईं गर्न आकाशे पानी कुर्न बाध्य छन्।
सप्तरी जिल्लामा हालसम्म ३५ प्रतिशत धान रोपाइँ भएको छ।
जिल्ला कृषि विकास कार्यालयका अनुसार आकाशे पानीको अभावमा रोपाइँ कम भएको बताइएको छ|
धानको रोपाइँ अहिलेसम्म पूरा हुनुपर्ने भए पनि पानीको अभावमा रोपाइँ हुन नसकेको सो कार्यालयले जनाएको छ।
खासगरी सप्तरीका पूर्वी तथा उत्तरी भेगमा नहरबाट पानी उपलब्ध भएका क्षेत्रमा र अन्यमा बोरिङबाट धान रोपाइँ भएको हो|
जिल्लामा ७० हजार हेक्टर जमिनमा धान उत्पादन हुने भए पनि बाढीपहिरो तथा वर्षातको पानीको अभावले धान रोपाइँ तथा धान उत्पादनमा समस्या रहेको कार्यालयका वरिष्ठ कृषि अधिकृत भगीरथ यादवले बताए|
जिल्लामा नहरबाट ४५ प्रतिशत धानको रोपाइँ हुने गरेको छ।
यसैबीच चार हप्ता अगाडि सप्तरीका विभिन्न खोला र नदीमा आएको बाढीबाट नष्ट भएको धानबालीको स्थानमा पुनः धान रोपाइँ शुरु गरिएको कृषि कार्यालयका प्राविधिकको भनाइ छ|
अर्कातिर गुणस्तरीय धानको बीउ र मलको समेत समस्या हुँदै आएको किसानको गुनासो छ|
रासस
जिल्ला पशु सेवा कार्यालय कास्कीले आर्थिक वर्ष २०७३÷७४ मा भूकम्पपीडित पशुपालक कृषकलाई ५३ लाख अनुदान वितरण गरेको छ ।
भूकम्प पुनःनिर्माण प्राधिकरणबाट प्राप्त अनुदान पाउनेमा जिल्लाका २६८ जना कृषक भएको कार्यालयका पशु स्वास्थ्य प्राविधिक सुरेशकुमार श्रेष्ठले जानकारी दिए।
बाख्राको खोर, गाईभैँसीको गोठ, कुखुराको खोर, उच्च प्रजनन बाख्रा, बोका थुमा वितरण, बंगुरको पाठापाठी, कुखुराको चल्लालगायतमा उक्त अनुदान दिइएको कार्यालयले जनाएको छ |
रासस
जिल्लामा २५ लाखभन्दा बढी अलैँचीका बिरुवा विक्री भएको छ |
जिल्लाका विभिन्न नर्सरीबाट  दुई करोड  रुपैयाँभन्दा बढी मूल्यका बिरुवा  विक्री भएको अलैँची व्यवसायी महासङ्घका जिल्ला अध्यक्ष अजय तामाङले जानकारी दिए |
 जिल्लाका विभिन्न नर्सरीमा करीब  ७० लाख बिरुवा उत्पादन भएको थियो |
अलैँची रोप्न साउन महीना उपयुक्त समय हो |
अझै बिरुवा  विक्रीका क्रममा रहेको छ ।
जिल्लाबाट स्याङ्जा, गोरखा, धादिङ, कास्की, बागलुङ, म्याग्दीलगायत जिल्लामा अलैँचीका बिरुवा निकासी भएको छ |
बिरुवा  विक्री वितरणका लागि जिल्ला कृषि विकास कार्यालयलगायत सङ्घसंस्थाले समन्वय गर्दै आएका छन् ।
अलैँची विकास केन्द्रका प्रमुख पदमप्रसाद अधिकारीको टोलीले जिल्लाको छिनखोला, भुष्मे र नयाँगाउँमा अनुगमन गरेको थियो |
कृषकले अलैँची बगान व्यवस्थापनमा ध्यान नदिएकाले पुराना बोटमा समस्या देखिएको अधिकारीले बताए|
‘केही ठाउँमा बाक्लो छहारी भई आवश्यक तापक्रम नपुग्दा बोटमा ढुसी लागेको पाइयो’, उनले भने – ‘रोग लागेको होइन, बढी चिस्यानले ढुसी लागेको हो ।’ पुरानो बगैँचा भएकाले पनि पुरानो बोटमा समस्या देखिएको हो |
अलैँची बगानमा छहारी पातलो बनाउन र गोडमेलमा ध्यान दिन उनको  सुझाव छ |
रासस
जिल्लाको उत्तरी क्षेत्रमा उत्पादित आलु बिक्री नहुँदा किसान समस्यामा परेका छन् ।
सन्दकपुर गाउँपालिका–५ जौबारीमा रहेको आलु विकास केन्द्रले सहकारीमार्फत वितरण गरेको बीउमा विभिन्न समस्या देखिएकाले बिक्री नभएको किसानको गुनासो छ ।
सन्दकपुर गाउँपालिकास्थित जमुनाको चोयाटार सहकारी संस्थामार्फत २५ मन आलुको बीउ ३२ परिवारले रोपेका थिए |
जनकदेव जातको रातो आलु र खुमल जातको सेतो आलु सहकारीमार्फत ल्याएर किसानले रापेका थिए ।
जौबारीस्थित कृषि अनुसन्धान केन्द्रबाट ल्याएको आलुको बीउको उत्पादन पर्याप्त भएपनि भित्र खोक्रो हुनेलगायतका समस्याका कारण स्थानीयस्तरमा उत्पादन हुने आलुभन्दा कम बिक्री भएको कृषकले बताएका छन् ।
आलु विकास केन्द्रका जेटिए बालमुकुन्द पैकारा रासायनिक मलको प्रयोगबारे जानकारी नहुँदा आलुमा विभिन्न समस्या देखिएको बताउछन्|
एक किलो बीउबाट २२ किलोसम्म आलु उत्पादन भएको छ |
स्थानीयस्तरमा उत्पादन भएको आलु एक मन (४० किलो) एक हजार १०० मा घरबाटै बिक्री हुने गरेको जमुनाका कुमार गुरुङ बताउछन्।
“आलु बिक्री गरेर नै घरखर्च चलाउनुपर्ने बाध्यता छ, तर बिक्री नहुँदा समस्या भएको छ,” उनले भने।रासस
बजारमा तरकारीमो मूल्य आकाशिने क्रम जारी रहेको छ|
वर्षातको समयमा उत्पादन हुने तरकारीको मूल्य पनि दिनप्रतिदिन महंगो हुँदै गएको छ|
कालिमाटी तरकारी तथा फलफूल बजारको दैनिक मूल्यसूची अनुसार अधिकांस तरकारीको उपभोक्ता मूल्य किलोमा पचास रुपौयाँ माथि रहेको छ।
बिहीबारको मूल्य अनुसार प्राय तरकारी को मूल्य पचास माथि रहेको बजारले जनाएको छ|
कालिमाटी तरकारी बजारको मूल्य सूचीअनुसार ठुलो गोलभेडा एक किलोको ५५,रातो आलु ३८, सुकोको प्याज ३५, गाजर ८५, बन्दा २५, स्थानीय काउली ६५, मूला ३५, लाम्चो भान्टा ४५, बोडी ६५, घिउ सिमी ८५, भटमास कोशा ६५, तितो करेला ४५,लौका ५५, परवर ५५, चिचिण्डो ४५, घिरौला ६५, फर्सी पाकेको ४५ र हरियो फर्सीको मूल्य  ५५ रुपैयाँ रहेको छ।
कृषि सामग्री कम्पनी लिमिटेड पोखरा शाखा कार्यालयले आव २०७३÷७४ मा चार करोड २२ लाख ९९ हजार ४१८ बराबरको कारोबार गरेको छ ।
रासायनिक मल युरिया, डिएपी र पोटासको कारोबार गर्दै आएको कार्यालयले ८९ वटा सहकारीलाई सूचीकृत गरेकामा यस आवमा ५४ वटा सहकारीमार्फत मात्र कारोबार गरेको कार्यालयका निमित्त शाखा प्रबन्धक शालिग्राम वाग्लेले जानकारी दिए।
रासायनिक मलको मागअनुसारको मौज्दात रहेका कारण कृषकले अभाव महशुस गर्न नपरेको उनको भनाइ छ |
रासस
पर्याप्त पानी नपरेका कारण सोलुखुम्बुको तल्लो क्षेत्रमा धान रोपाइँ हुन सकेको छैन ।
साउन लाग्दासमेत पर्याप्त पानी नपर्दा मूल नफुटेकाले रोपाइँ गर्न कठिनाइ भएको नेचासल्यान गाउँपालिकाका उज्ज्वल कट्टेलले जानकारी दिए।
अघिल्ला वर्षमा यसबेला रोपाइँ अन्तिम चरणमा पुग्ने गरेकामा यो वर्ष पानी नपरेका कारण कतिपय किसानले रोपाइँ समेत गर्न पाएका छैनन् |
केहीले रोपाइँ गरेपनि पानी नहुँदा रोपेको धानको बिउ सुक्न थालेको छ ।
धानखेती हुने जिल्लाको नेचासल्यान, दूधकौशीका, लिखुपिके, दूधकोशीलगायतका गाउँपालिकाका सिँचाइ सुविधा भएको करिब ४० प्रतिशत खेतमा रोपाइँ सकिएपनि करिब ६० प्रतिशत रोपाइँ बाँकी नै रहेको जिल्ला कृषि विकास कार्यालयका कृषि प्राविधिक भोला घिमिरेले जानकारी दिए।
रोपाइँ ढिला हुँदा बीउ बढी छिप्पिन थालेको छ भने भदौदेखि नै चिसो शुरु हुने भएकाले धानको बिरुवा पर्याप्त वृद्धि हुन नपाई उत्पादन घट्ने सम्बद्ध किसानको गुनासो छ |
रासस
जिल्ला पशुसेवा कार्यालयले कालीगण्डकी क्षेत्रका भेडापालक कृषकका लागि चालू आर्थिक वर्षमा ७० लाख अनुदान रकम परिचालन गरेको छ ।
पशु उत्पादन निर्देशनालयमार्फत प्राप्त कार्यक्रमअन्तर्गत भेडालाई घुम्ती गोठ तथा टहरा निर्माण, परजीवी नियन्त्रणका लागि पोखरी निर्माण, ऊन संकलन तथा बिक्री केन्द्र स्थापना, प्रजननयोग्य थुमा वितरणलगायतका क्षेत्रमा सो बजेट परिचालन भएको कार्यालयका वरिष्ठ पशु चिकित्सक मनबहादुर पुनले बताए।
भेडापालनलाई थप व्यावसायिक बनाई जिल्लालाई ऊन र मासुमा आत्मनिर्भर गराउने उद्देश्यले पशु उत्पादन निर्देशनालयमार्फत आएको उक्त कार्यक्रमबाट कालीगण्डकी भेडापालक स्रोत विकास केन्द्रमा आबद्ध कृषक लाभान्वित भएका छन् |
सो बजेटबाट १० वटा गोठ निर्माणमा जनही दुई लाख र १० वटा टहरा निर्माणमा ५० हजार गरी कुल २५ लाख अनुदान दिइएको थियो ।
कार्यालयले दिएको अनुदान रकममा कृषकले श्रमदान थपेर गोठ र टहरा निर्माण गरेको कार्यालयका पशुसेवा प्राविधिक डिल्लीराम रेग्मीले बताए|
उनले कृषकलाई दिइएको अनुदानको पूर्ण सदुपयोग भएको अनुगमनका क्रममा भेटिएको समेत जानकारी दिए।
प्राविधिक रेग्मीका अनुसार, कार्यालयले यो वर्ष उक्त कार्यक्रमअन्तर्गत कालीगण्डकी करिडोरका भेडापालक कृषकलाई २० वटा प्रजनन योग्य थुमा वितरणका लागि छ लाख, भेडाको मासु बिक्री कक्षका लागि एक लाख, चरणमा जाने बाटो मर्मतमा रु सात लाख, विशालु झारपात हटाउन एक लाख ५० हजार, ऊन प्रशोधन तथा बिक्री कक्षका लागि रु चार लाख अनुदान दिइएको छ ।
कालीगण्डकी भेडापालक स्रोत विकास केन्द्रमा आबद्ध ६५ किसानले अहिले ११ हजार ५०० भेडा पालेका छन् ।
कार्यालयले सो कार्यक्रमअन्तर्गत भेडापालक कृषकलाई परजीवी नियन्त्रण, आहारा विकास कार्यक्रम, समूह गठन तथा स्रोत केन्द्र स्थापना, अन्तक्र्रिया तथा कार्ययोजना निर्माण, किसान बस्ने टेन्ट निर्माणमा समेत सहयोग गरेको थियो भने सोलार टुकी, गमबुट, टर्चलाइट वितरण गर्ने तयारी भइरहेको कार्यालयका पशु विकास अधिकृत नरबहादुर बानियाँले जानकारी दिए|
रासस
पाल्पाको पूर्वखोला गाउँपालिका–२ जल्पाका किसानले प्लास्टिक टनेलमा गोलभेँडा खेती गरी लाखौँ रुपैयाँ आम्दानी लिन थालेका छन् |
अधिकांश घरपरिवारले अहिले गोलभेँडाखेतीबाट आम्दानी लिन थालेपछि यहाँ तरकारीखेती आकर्षक पेशा बन्दै गएको छ।
प्रत्येक वर्ष सातदेखि १५ लाख बराबरको तरकारी जल्पाबाट निकासी हुँदै आएको अगुवा किसान डोलबहादुर घर्ती बताउँछन्|
गाउँमा तरकारी संकलन गरेर तानसेन बुटबल पठाउने व्यवस्था गरेपछि तरकारी उत्पादन गर्ने किसानले भोग्दै आएको बजारको समस्या हटेको हो।
किसानले तरकारी उत्पादन गरी जल्पाको ढोलीमारामा संकलन गरेपछि बजार पठाउने काम अगुवा किसानको नेतृत्वमा हुने गर्छ|
स्थानीय अगुवा चित्रबहादुर सारुका अनुसार सामान्यतया तरकारीखेतीबाट किसानले एक वर्षमा ५० हजारदेखि एक लाख ५० हजारसम्म आम्दानी लिन्छन्|
जल्पा तरकारीमा भन्दा पनि गोलभेँडा उत्पादनका लागि नमुना क्षेत्र बन्दै गएको छ।
प्रत्येकको घरमा एक देखि १० वटासम्म गोलभेँडा उत्पादनका लागि प्लास्टिक टनेल निर्माण गरिएको अगुवा किसान घर्तीको भनाइ छ|
टनेलमा बाह्रैमहिना गोलभेँडा उत्पादन हुने गर्दछ|
अगुवा किसान घर्ती दशवटा टनेलबाट वार्षिक दुई तीन लाख आम्दानी गर्न सफल भएका छन्।
तरकारीखेती गर्ने ७३ घरपरिवारमध्ये ६० ले प्लास्टिक टनेल निर्माण गरेर गोलभेँडा उत्पादन गर्दै आएका छन्|
यहाँ गोलभेँडाको अतिरिक्त बन्दा, सिमी, काउली, खुर्सानीलगायतका उत्पादनमा वृद्धि हुँदा तरकारीमा गाउँ नै आत्मनिर्भर बन्दै गएको छ |
भीमबहादुर सारु पेशाले शिक्षक हुन् र उनी साँझ बिहान तरकारीखेती गरेर वार्षिक ५० हजार भन्दा बढी आम्दानी गर्छन्।
श्रीमान् भारतमा काम गर्ने भएपनि घरमै बसेकी भिमीसरा आलेले घरखर्च र छोराछोरीको पढाइखर्च तरकारी खेतीबाट जुटाइरहेकी छन्|
पूर्वखोला–२ जल्पा सदरमुकाम तानसेनसँग बाह्रैमहिना सडक सञ्जालसँग जोडिँदैन |
ग्रामीण सडक भएकाले वर्षाको समयमा यहाँ उत्पादित तरकारी निकासीमा समस्या आइरहन्छ |
रासस
मनसुन कमजोर भई पर्याप्त वर्षा नभएपछि असार सकिए पनि भक्तपुरमा अझै ४० प्रतिशत जमिनमा रोपाइँ गर्न बाँकी छ।
अघिल्ला वर्षमा असारको अन्तिम साता नै रोपाइँ सकिने भक्तपुरमा यस वर्ष मनसुन कमजोर भई पर्याप्त वर्षा नहुँदा असार सकिए पनि जिल्लामा ४० प्रतिशत खेत अझै बाँझो रहेको जिल्ला कृषि विकास कार्यालयले जनाएको छ।
जिल्लाको दुई मुख्य खोला मनोहरा र हनुमन्तेका साथै खस्याङ, खुसुङखोला किनारको फाँटमा सिँचाइको सहज सुविधा भएपनि सिरुटार, दधिकोट, गुण्डु, सिपाडोल, ताँथली, सुडाल, नंखेललगायत गाउँमा आकाशे पानीको भरमा रोपाइँ गर्नुपर्ने बाध्यता छ।
मनसुन कमजोर भई आवश्यकमात्रामा वर्षा नभएपछि कृषक सुक्खा जमिनमा भए पनि रोपाइँ गर्न बाध्य छन्|
बीउ छिपिएर खेर जान लागेपछि सुक्खा जमिनमा भए पनि धान रोप्नु परेको उनीहरु बताउँछन्|
परम्परागत राजकुलो मासिएका कारण रोपाइँमा असर गरेको कृषकको गुनासो छ।
असार सके पनि रोपाइँ गर्न नपाएका चाँगुनारायण नगरपालिका–९, ताथलीका कृषक हरि छुकाले यसपाली मनसुन एकदमै कमजोर भएका कारण ताथली क्षेत्रमा अझै रोपाइँ गर्ने जग्गा बाँझै रहेको जानकारी दिए|
“बीउ छिप्पीसक्यो, अहिलेसम्म रोपाइँ शुरु गर्न पाएको छैन |
वर्ष दिन खानका लागि रोप्ने धान समयमा रोप्न नपाएपछि कृषक चिन्तित भएका छन्”– उनले भने।
सूर्यविनायक नगरपालिका–६, कटुञ्जेका अर्का कृषक सञ्जय खड्काले अघिल्ला वर्षमा असारको दोस्रो सातासम्म रोपाइँ सकिसक्ने खेतमा यसपाली मनसुन साह्रै कमजोर भएका कारण असारको अन्तिमसम्म रोपाइँ शुरु गर्न नसकेको बताए|
उनले बढ्दो शहरीकरणसँगै जग्गा प्लटिङ गर्नेले पुख्र्यौली राजकुलो बन्द गरेका कारण रोपाइँमा समस्या आएकाले आकाशे पानीको भर पर्नुपरेको गुनासो गरे।
सिँचाइका लागि खोलानाला, पोखरी नजिक भएका स्थानमा पम्पसेटमार्फत सिँचाइ गरेर रोपाइँ गरिएको तर आकाशे पानीको भरमा रोपाइँ गर्नुपर्ने ताथली, सुकाल, सिरुटार, गुण्डु, नंखेल, कटुञ्जे, दधिकोट, दुवाकोट, चाँगु, सिपाडोल र चित्तापोल क्षेत्रमा अझै रोपाइँ बाँकी भएको जिल्ला कृषि विकास कार्यालयका प्रमुख पूर्ण ढुंगानाले जानकारी दिए।
उनले यस वर्ष भक्तपुरमा पानी नभएका कारण सुक्खा धान रोप्नुपर्ने अवस्था सिर्जना भएको बताउँदै रोपाइँकै लागि कृषि कार्यालयबाट जिल्लाका चारैवटा नगरपालिकामा समेट्ने गरी कृषकको समूहमा २० वटा पानी तान्ने पम्प वितरण गरेको जानकारी दिए।
जिल्लाकोे ११ हजार १०६ हेक्टर खेतीयोग्य जमिनमध्ये चार हजार ३४८ हेक्टरमा धानखेती गरिन्छ|
भक्तपुरमा वार्षिक २७ हजार मेट्रिक टन धान उत्पादन हुने गरेको छ|
भक्तपुरमा प्रतिहेक्टर छ दशमलव दुई टन धान उत्पादन हुने गरेको छ जुन नेपालको समग्र उत्पादन प्रतिशतभन्दा दोब्बर हो|
रासस
देशभरका प्राथमिक तथा आधारभूत विद्यालयमा खाली रहेका आठ आना जग्गामा करेसाबारी तरकारी खेती गर्दा १० करोड ५० लाख आम्दानी लिन सकिन्छ।
मुलुकभर ३५ हजार प्राथमिक तथा आधारभूत विद्यालय रहेका छन्|
आठ आना जग्गाका दरले हिसाब गर्ने हो भन्ने मुलुकभर ८७ हेक्टर अर्थात् एक हजार ७५० रोपनी जमिनमा करेसाबारी तरकारीखेती गर्न सकिन्छ |
एक रोपनी जमिनमा करेसाबारी तरकारीखेती गर्दा ६० हजारसम्म आम्दानी लिन सकिन्छ |
यस हिसाबले एक हजार ७५० रोपनी जमिनमा तरकारीखेती गर्दा १० करोड ५० लाख आम्दानी लिन सकिन्छ।
तर ती सबै जमिनमा अन्नबाली लगाउँदा भने प्रतिरोपनी १० हजार मात्र आम्दानी हुने नेपाल कृषि अनुसन्धान परिषद्ले जनाएको छ|
परिषद्ले सार्वजानिक विद्यालय परिसरका खाली जमिनलाई करेसावारीका रुपमा विकसित गरी तरकारीखेती गर्न सुझावसमेत दिएको छ।
खेलकुद मैदान बाहेक विद्यालयका जमिन बाँझो हुन्छ|
बाँझो जमिनको उपयोग कसरी गर्ने भन्ने ज्ञान विद्यार्थीलाई प्रदान गर्न र उत्पादनमा प्रत्यक्ष सहभागी गराउन परिषद्ले सम्बन्धीत सबै पक्षसंग आग्रह गरेको छ।
परिषद्का बाली तथा बागवानी निर्देशक डा यज्ञप्रसाद गिरीले विद्यालयका खाली जमिनमा करेसाबारी खेती गर्न व्यवहारिक ज्ञान छात्रा÷छात्रालाई प्रदान गर्न र पोषण शिक्षा दिन आवश्यक रहेको बताए।
“विद्यालयभित्रैको स्थलगत व्यवहारिक ज्ञान र सीपले छात्रा÷छात्रालाई कसरी आत्मनिर्भर बन्ने भन्ने सिकाउनुका साथै जमिनको उपयोगसमेत हुन्छ ।” उनले भने।
“व्यावसायिक तरकारीखेतीको अवधारणाका सम्बन्धमा विद्यार्थीलाई सैद्धान्तिक ज्ञान दिने गरेका छौँ तर व्यबहारिक ज्ञान भने अझैं दिन सकेका छैनौँ ” भविष्य उज्ज्वल प्राविका शिक्षक तारा थापाले भने।
भूमेस्थान प्रावी, भूमेडाडाका विद्यार्थीले हातहातमा भूँडीपुराण प्रकाशनले प्रकाशित गरेको कक्षा एकदेखि पाँचसम्मका ‘तरकारीखेती’ सम्वन्धी पुस्तक बोकेका छन् |
विद्यालयले सो पुस्तक पढाउँछ |
तर अभिभावकले हाम्रा छोराछोरीलाई खेती गर्न किन लगाएको भनेपछि विद्यालयमा करेसाबारी तरकारीखेती गर्न छोडेको शिक्षक विदुर अधिकारीले बताए।
कृषि उपेक्षित पेशा भएकाले यसबाट सन्तानले दुःख नपाउन भनी अभिभावकले बिद्यार्थीलाई स्कुलमा पढाउन पठाएको पाइन्छ |
उल्टै विद्यालयले खेती गर्न लगाएपछि शिक्षक बिदुरसँग अभिभावक रिसाएको भन्छन्, किसान रामकृष्ण ढकाल ।
केही वर्ष पहिले स्वीस विकास नियोग (एसडिसी)को आर्थिक सहयोगमा बागवानी अनुसन्धान महाशाखा, खुमलटारले रामेछाप र दोलखा जिल्लाका ३० विद्यालयमा तरकारी खेती कार्यक्रम सञ्चालन गरेको थियो |
परियोजना समाप्त भएसँगै उक्त विद्यालयले सो कार्यक्रम सञ्चालनमा ल्याएनन् |
अन्यत्रका विद्यालयले यसको अनुशरण पनि गरेनन्।
विद्यालय करेसाबारीको इतिहास सन् १८११ मा युरोप र १८९० मा अमेरिकाबाट शुरु भएको थियो |
सो अवधारणाले बालबालिकालाई वातावरणसम्बन्धी चेतना बृद्धि गराउन, खाने खाद्यान्नको बारेमा जानकारी गराउन तथा करेसाबारी र पोषणमा चासो जगाउनका लागि प्रयोग गरिएको पाइएको छ|
अन्यत्र करेसाबारीलाई प्रोत्साहन गर्नका लागि त्यहाँको पाठ्यक्रममा समावेश गरिएको पाइन्छ।
सन् १८९० मा अमेरिकाले स्कुल करेसा बारीको अवधारणलाई ब्यबहारमा उतारेका थिए |
उच्च तहमा बसेका व्यक्तिले उत्पादनमा सहभागी हुनुपर्छ र बालबालिकालाई सानैदेखि उत्पादन कार्यमा लगाउनुपर्छ भन्ने पछिल्लो उदाहरण अमेरिकाका पूर्वराष्ट्रपति बाराक ओवामाले ह्वाइट हाउसमा रहँदा उहाँका श्रीमत्ति मिचेल ओबामा र छोराछोरी ह्वाइट हाउसको करेसाबारीमा ब्यस्त रहन्थे।
संसारमा करिव दुई हजार प्रकारका वनस्पती तरकारीका रुपमा खानयोग्य मानिएका छन् |
जसमध्ये करिब १०० प्रकार सामान्य प्रचलनमा छन् |
व्यावसायीक महत्वका तरकारी भने लगभग २५ थरीको हाराहारीमा छन् |
नेपालमा झन्डै ८० प्रकारका तरकारी उत्पादन र उपभोग गरिन्छ।
स्कुल तरकारीबारी अवधारण र प्रविधिका विशेषज्ञ डा धुव्रराज भट्टराईले विद्यालय करेसाबारी तरकारीखेती नगर्नाले हामी वार्षिक करोडौं रुपैया गुमाएका छौँ भने तरकारी थोरै खानेबानीको बिकास र विद्यार्थी व्यवहारीक ज्ञानपाउनबाट समेत बञ्चित रहेको बताए|
रासस
एक साताको अवधिमा अधिकांश तरकारीको मूल्य बढेको छ|
कालिमाटी फलफूल तथा तरकारी बजार विकास समितिका अनुसार भिण्डी, घिरौंला, बोडी, फर्सी, सिमी, लौका लगायत अधिकांश तरकारीको मूल्य बढ्न थालेको छ।
एक साताको अवधिमा भिण्डी र घिरौंलाको भाउ सबैभन्दा धेरैले बढेको छ|
साउन २४ गते प्रतिकेजी खुद्रा मूल्य ३५ रुपैयाँ रहेको भिण्डी अहिले ७५ रुपैयाँ पुगेको छ|
त्यस्तै यही अवधिमा घिरौंला प्रतिकेजी ३५ रुपैयाँबाट ६५ पुगेको छ|
आलु, प्याज, गाजर र काउलीको मूल्य भने यो साता वृद्धि भएको छैन।
कालिमाटी तरकारी बजार विकास समितिको मूल्य सूचीअनुसार गत शनिबारको खुद्रा औसत मूल्य, आजको औसत मूल्य र मूल्यान्तर प्रतिशतमा यस्तो छ।
काभ्रेपलाञ्चोकमा कृषकले एसआरआई प्रविधिमा गरेको धानखेतीबाट दोब्बर उत्पादन भएको छ ।
परीक्षणका रुपमा मण्डनदेउपुरमा सो विधिबाट धानखेती गरिएको थियो |
कम लगानीमा बढी उत्पादन लिएको स्थानीय कृषक गोविन्द नेपालले बताए।
“कम लगानी र कम श्रमशक्ति खर्चेर बढी आम्दानी लिन सफल भएका छौँ, कृषकको यसप्रतिको आर्कषण बढेको छ” उनले भने।
तीन वर्षदेखि सो प्रविधिको प्रयोग गरी धानको उत्पादन गरेको कृषकले बताएका छन् |
यस वर्ष आठ किलो धानको बीउ राखेर २८ क्विन्टल धान उत्पादन भएको नेपालले बताए।
ताइचिन जातको बाहेक मकवानपुर– १ जातको धान पनि उत्पादन गर्न सकिने उनको अनुभव छ |
परम्परागत रुपमा गरिने धानखेतीमा बीउ तयार हुन एक महिनाभन्दा बढी समय लाग्छ |
एसआरआई प्रविधिमा १९ दिनमा धानको बिरुवा (बेर्ना) खेतमा सार्नयोग्य हुन्छ |
अहिले अन्य कृषकले समेत नेपालको सिको गर्न लागेका छन् ।
जिल्ला कृषि विकास कार्यलय, धुलिखेलका प्रसार अधिकृत कृष्णप्रसाद धितालले जिल्लाका कतिपय स्थानमा कृषकले यसलाई अनुशरण गर्न नसकेका बताए|
सो प्रविधि इजरायलबाट आएको उनको भनाइ छ |
खाद्य सुरक्षा बढाउन र मुलुकलाई धानमा आत्मनिर्भर बनाउन उक्त प्रविधिको धानखेती प्रभावकारी हुने धितालले बताए|
करिब १०० रोपनी क्षेत्रफलमा सो प्रविधिबाट मण्डनदेउपुरमा धानखेती गरिएको छ |
पानी नजम्ने स्थान उक्त प्रविधिका लागि उपयुक्त हुन्छ |
एउटा सर्को धानको बीउ मात्रै लगाउने प्रविधिलाई एसआरआई प्रविधि भनिन्छ |
रासस

﻿
नविन अर्याल
९ मंसिर, काठमाडौं |
विद्युतीय सवारी साधन प्रयोगलाई विशेष प्राथमिकता दिने प्रधानमन्त्री केपी ओलीको घोषणालाई अर्थमन्त्री विष्णु प्रसाद पौडेलले लत्याएका छन् |
अर्थमन्त्रीले मंगलबार साँझ जारी गरेको सरकारको तत्कालिक कार्यदिशा सम्बन्धी श्वेतपत्रमा विद्युतीय सवारीलाई सम्बोधन गरिएको छैन ।
प्रधानमन्त्री ओलीले कार्तिक २९ गते देशवासीका नाममा सम्बोधन गर्दै विद्युतीय सवारी साधनको प्रयोगलाई बढाउन ठोस योजना र कार्यक्रम ल्याउने घोषणा गरेका थिए |
भारतीय नाकाबन्दीका कारण मुलुकमा तेलको हाहाकार भएपछि परनिर्भरता कम गर्न विद्युतीय सवारी साधन प्रयोगमा ल्याउनुपर्ने आवाज उठिरहेको छ ।
तर, अर्थमन्त्री पौडेलले श्वेतपत्रमा विद्युतीय सवारी साधनको विषयमा सम्बोधन समेत गर्न चुकेका छन् |
सरकारको आर्थिक नीति तथा कार्यक्रम कार्यान्वयन गर्ने निकायले बेवास्ता गरेपछि प्रधानमन्त्रीको घोषणा संकटमा परेको छ ।
शहरी क्षेत्रमा विद्युततीय सार्वजनिक सवारी साधनलाई विशेष प्राथमिकता दिने, किफायती र विद्युतीय सवारीको प्रयोग बढाउने र काठमाडौं उपत्यकामा विद्युतीइ मेट्रो रेल सञ्चालन गर्ने प्रधानमन्त्रीले घोषणा गरेका थिए |
उनले मेट्रो रेल सञ्चालनका लागि तत्कालै कम अगाडि बढाउने बताएका थिए ।
नेपालमा विद्युतीय सवारी साधनको प्रयोगलाई बढाउन सकेमा पेट्रोलियम पदार्थको आयात कम हुने थियो |
प्रधानमन्त्रीले एक वर्षमा लोडसेडिङ हटाउने घोषणा गरिसकेको बेलामा विद्युतीय समाग्रीको प्रयोगलाई बढाउन अर्थमन्त्रायले विशेष ध्यान पुर्‍याउनुपर्ने थियो |
अहिले नेपालमा सबैभन्दा बढी आयात हुने वस्तुमा पेट्रोलियम पदार्थ पर्ने गरेको छ ।
नेपालमा महिन्द्राको विद्युतीय कार बिक्री गर्दै आएको अग्नी इनर्जीका निर्देशक अर्जुनप्रसाद शर्माले सरकारमा विज्ञता नदेखिएको आरोप लगाए |
‘प्रधानमन्त्रीले नेतालेजस्तै भाषण ठोकिदिए, अर्थमन्त्रीले उनको भाषण लत्याइदिए’ उनले भने- ‘प्रधानमन्त्री र अर्थमन्त्रीबीच समन्वय नदेखिएको जस्तो लाग्यो ।’
अहिलेको अवस्थामा विद्युतीय सवारी प्रयोगलाई उच्च प्राथमिकतमा राख्नुपर्ने शर्माको धारणा छ |
सरकारले विगतदेखि नै आश्वासन बाँड्दै आइरहेको बताउँदै उनले राम्रो भिजन भएको सरकार नआउँदा जनताले दुःख पाइरहनु परेको गुनासो गरे ।
सरकारले विद्युतीय सवारीको भन्सार तथा कर हटाएमा प्रयोगकर्ता बढ्ने विद्युतीय सवारी विक्रेताको विश्वास छ |
‘सरकार विद्युतीय सवारी प्रयोगलाई प्राथमिकता दिने बताउँछ, तर विद्युतीय सवारीको लोकपि्रयता बढाउने काम गर्न सक्दैन’ उनले भने- ‘काठमाडौंमा भित्रिएका विद्युतीय बसहरु लामो सयमदखि रुट नपाउँदा थन्किएर बसेका छन्, सरकारले ती बसहरु चलाउन चासो नै दिएको छैन ।’
विद्युतीय कार, विद्युतीय रिक्सा, विद्युतीय मेट्रो रेल, विद्युतीय मोटरसाइकल तथा स्कुटरको प्रयोगलाई बढाउन पनि सरकारले नीति बनाउनुपर्ने देखिन्छ |
सरकारले पेट्रोल तथा डिजेल गाडीको तुलनमा विद्युतीय गाडीको भन्सार तथा कर केही कम असुले पनि शुन्यमा झार्नुपर्ने व्यवसायीको माग छ ।

﻿
१४ मंसिर, काठमाडौं |
सरकारले सोमबारदेखि ड्राइभिङ लाइसेन्समा ‘स्मार्ट कार्ड’ प्रविधि कार्यान्वयनमा ल्याएको छ |
यातायात व्यवस्था विभागले पहिलो ‘स्मार्ट लाइसेन्स’ सोमबार महानिर्देशक चन्द्रमान श्रेष्ठका नाममा जारी गरेको छ ।
उपप्रधान तथा भौतिक पूर्वाधार तथा यातायात व्यवस्था मन्त्री विजयकुमार गच्छदारले श्रेष्ठलाई पहिलो स्मार्टकार्ड हस्तान्तरण गरे |
पुरानो प्रविधिको सवारी चालक अनुमतिपत्र विस्थापन गर्न आधुनिक विद्युतीय प्रविधिको स्मार्ट कार्डमा रुपान्तरण गर्न सुरु गरिएको विभागले जनाएको छ ।
अबको ३ देखि ५ वर्षभित्र सबै सवारी चालक अनुमतिपत्रलाई स्मार्ट कार्डमा रुपान्तरण गर्ने गरी यातायात व्यवस्था विभागले काम थालेको छ ।
पहिलो चरणमा १ लाख ६० हजार स्मार्ट कार्ड वितरण हुनेछ |
दोस्रो चरणमा लागि ४ लाख स्मार्ट कार्ड वितरण गर्न पि्रन्टिङको प्रक्रिया अघि बढेको भौतिक पूर्वाधार तथा यातायात व्यवस्था मन्त्रालयका सचिव गजेन्द्रकुमार ठाकुरले जानकारी दिए ।
नेपालमा झण्डै २३ लाख लाइसेन्स जारी भएकोमा २२ लाख लाईसेन्स ‘एक्टीभ’ रहेको विभागको तथ्याङ्कमा उल्लेख छ |
पुराना सबै लाइसेन्सलाई स्मार्टकार्डका रुपमा रुपान्तरण गर्न कम्तिमा २ वर्ष लाग्ने अनुमान गरिएको छ ।
अञ्चल यातायात कार्यालय बाग्मतीबाट मंसिर २० गतेदेखि स्मार्ट कार्डको वितरण सुरु हुनेछ |
अबको एक हप्ता ललितपुरको एकान्तकुनास्थित यातायात कार्यालयमा पुरानो सफ्टवेयरको विस्थापन र नयाँ प्रतिस्थापनको काम गरिनेछ |
त्यस अवधिसम्म बाग्मती अञ्चल कार्यालयले लाइसेन्स वितरण गर्नेछैन ।
मंसिर २० गतेबाट नयाँ लाईसेन्स लिने, वर्ग थप्ने, नवीरकण गर्ने र प्रतिलिपि बनाउनेले स्मार्ट लाईसेन्स पाउनेछन् |
अबको ३ महिनाभित्र देशभरीका यातायात कार्यालयहरुबाट स्मार्ट कार्ड वितरण गर्ने लक्ष्य राखिएको विभागका प्रवक्ता बसन्त अधिकारीले बताए ।
के हो स्मार्ट लाइसेन्स ?
स्मार्ट लाइसेन्स क्रेडिट कार्ड साइजको विद्युतीय कार्ड हो |
जुन पोलिकार्बोनेटबाट बनेको हुनाले आगो र पानीले कुनै हानि पुर्‍याउन सक्दैन |
यो टिकाउ, मजबुत र बोक्न सजिलो पनि छ ।

यसमा देखिनेगरी चालकसँग सम्बन्धित फोटोसहितका विवरणहरु राखिएका हुन्छन् |
यसबाहेक यसमा सीमकार्डमा जस्तै धातुको चिप जडान गरिएको हुन्छ |
जसमा चालक र सवारीसँग सम्बन्धित डाटाहरु स्टोर गरिन्छ |
त्यहाँका डाटालाई विभाग र प्रहरीले साझेदारी गरेर हेर्न सक्छन् ।
धातुको चिपमा भएका डाटालाई लिंकेज र डाटा रिडर मेसिनमा राखेर हेर्न सकिन्छ |
कुनै सवारी चालक ट्राफिक प्रहरीको कारवाहीमा परेमा त्यसैमा कारवाही भएको रकेर्ड राखिनेछ ।
यसमा विभिन्न सेक्युरेटी फिचरहरु पनि हुन्छन् |
जसमार्फत विभाग र ट्राफिक प्रहरीले चालक र उसले चलाउने सवारीसम्मका विस्तृत विवरणहरु चाहेको बेला राख्न, झिक्न र हेर्न सक्छ ।
स्र्माट लाइसेन्सको चिपमा रहने डाटामा चालकको औँठाछाप र बायोमेटि्रक क्याप्चरसहित वास्तविक विवरणहरु पनि राखिनेछ |
त्यसैकारण कसैले चोरी भएका वा भेटाएका लाईसेन्स प्रयोग गर्न सक्ने छैन ।
विद्युतीय प्रविधिको भएको हुनाले फर्जी र नक्कली लाईसेन्सलाई स्र्माट लाइसेन्सले विस्थापित गर्नेछ |
स्मार्टकार्ड लागि अनलाइन फारम भर्ने व्यवस्था भएकाले यातायात कार्यालयमा हुने अनियमितता र दलाली संस्कृति पनि हट्ने विभागको दावी छ ।
स्मार्टकार्ड वितरण भएपछि विभागमा सेवाग्राहीको भिड कम हुने र कर्मचारी कटौति पनि गर्न सकिने विभागको दावी छ ।
स्मार्ट लाईसेन्स लिन के गर्ने ?
विभागले अहिले बाग्मति अञ्चल कार्यालयबाट मात्रै नयाँ स्मार्टकार्ड दिने छ |
त्यसका लागि अनलाइनमा दरखास्त फारम भर्नुपर्नेछ ।
त्यसपछि यातायात व्यवस्था कार्यालयमा पुगेर बायामेटि्रक क्याप्चर अर्थात आंैठा छाप, फोटो खिच्ने र दस्तखत दिनुपर्छ ।
त्यसपछि स्वास्थ्य परीक्षण, लिखित र प्रयोगात्मक परीक्षा पास गरेकालाई विभागले स्मार्टकार्ड दिनेछ |
नवीकरण गर्ने, वर्ग थप्ने र प्रतिलिपि निकाल्नेहरुलाई पनि स्मार्ट लाईसेन्स दिइने विभागले जनाएको छ ।
हाल म्याद भएका लाइसेन्स बाहकहरुलाई भने तत्काल स्मार्टकार्ड दिइनेछैन |
उनीहरुको म्याद, वर्ग थप्ने र प्रतिलिपि निकाल्ने बेलामा स्मार्टकार्ड दिइनेछ ।
विभागका योजना
यातायात व्यवस्था विभागले ३ महिना भित्रै सबै यातायात कार्यालयबाट स्मार्टकार्ड वितरण थाल्ने तयारी गरेको छ |
त्यसका लागि सबै कार्यालयलाई उच्च प्रविधियुक्त बनाउने काम भइसकेको विभागले जनाएको छ ।
विभागले निकट भविष्यमा नै सवारी दर्तालाई पनि अनलाइन प्रणालीमा लैजाने योजना बनाएको छ |
यसैगरी राजश्व संकलन गर्न बैंकमार्फत गर्ने पनि तयारी भएको विभागका महानिर्देशक चन्द्रमान श्रेष्ठले बताए ।
ट्राफिक प्रहरीले गर्ने कारवाहीको विवरण यातायात व्यवस्था कार्यालमा हुने गरी लिंकेज दिने, फिल्डमा खटिने ट्राफिकलाई स्मार्ट कार्ड रिड गर्ने मेसिन उलपब्ध गराउने, उनीहरुलाई तालिम दिने लगायतका योजना पनि विभागले अघि सारेको छ ।

﻿
२७ मंसिर, काठमाडौं |
टाटा मोटर्सले ट्याक्सीका लागि उपयुक्त दुई मोडल नेपाली बजारमा भित्राएको छ |
कम्पनीले इन्डिगो इसिएस र इ-जेटा मोडल भित्राएको हो ।
ट्याक्सीमा प्रयोग गरिने दुबै मोडल फुल अप्सन गाडी हुन् |
यी गाडीमा ग्राउन्ड क्लियरेन्स राम्रो भएको र उच्च माइलेज प्रदान गर्ने टाटा गाडीको नेपाली बिक्रेता सिप्रदी ट्रेडिङले जनाएको छ ।
सिप्रदीले दुबै मोडलमा ‘अबको जमना फुल अप्सन ट्याक्सी गुडाउने’ नारासहित आकर्षक योजनासमेत ल्याएको छ |
योजनाअन्तर्गत यी गाडीको खरिदमा सरल तथा तत्कालै फाइनान्स र झन्झट बीहिन रजिष्ट्रेसन सुविधा पाइने छ ।
नेपालभर २५ सर्भिस सेन्टर रहेको हुँदा मर्मत तथा स्पेयर्स पाट्र्सको समस्या रहँदैन |
सिप्रदीले नेपालभर रहेका सर्भिस सेन्टरको सञ्जालबाट फाइदा लिन सकिने बताएको छ ।

﻿
रवीन्द्र घिमिरे
२९ मंसिर, काठमाडौं |
चीन सरकारले नेपाललाई अनुदानमा २० वटा विद्युतीय बस दिने भएको छ |
ती अत्याधुनिक एवं ठूला इलेक्ट्रिक बसहरु साझा यातायातमार्फत सार्वजनिक सवारीका रुपमा उपत्यकामा प्रयोग हुनेछन् ।
स्थानीय विकास मन्त्रालयमार्फत चीन सरकारले नेपाललाई २० वटा इलेक्ट्रिक बस दिन लागेको महनगरपालिकाका प्रवक्ता ज्ञानेन्द्र कार्कीले अनलाइनखबरलाई जानकारी दिए ।
यी बसहरू व्याट्री चार्ज गरेर चलाउन सकिन्छ ।
चीनले काठमाडौं महानगरपालिकालाई ती बस हस्तान्तरण गर्ने तय भएको छ |
सहयोगसम्बन्धी सम्झौतामा हस्ताक्षर गर्न महानगरपालिकाको एक टोली चीन जाने तयारीमा छ ।
महानगरपालिकाले चीनसँग थप १० वटा विद्युतीय बस पनि खरिद गर्ने तयारी गरेको छ |
किनिएका समेत गरी चीनबाट नेपालले ३० वटा विद्युतीय बस ल्याउनेछ ।
महानगरले साझा यातायातलाई दिने
महानगरपालिकाले अनुदानमा प्राप्त विद्युतीय बस साझा यातायातमार्फत सञ्चालन गर्ने कार्कीले बताए ।
‘हामी आफैं बस चलाउँदैनौं, साझालाई सार्वजनिक यातायात सञ्चतालनको अनुभव छ |
त्यसैले उसैसाग समन्वय गरेर इलेक्ट्रिक बसहरु चल्छन् ।’ कार्कीले भने- ‘विद्युतीय सवारीलाई प्राथमिकता दिने कुरा चलिरहँदा यसको प्रयोग परीक्षणका रुपमा हुनेछ ।’
भारतीय नाकाबन्दीपछि इन्धनको अभाव हुँदा नेपालमा विद्युतीय सवारीको आवश्यक्ता महशुस भइरहेका बेला चीनले बसहरु दिन लागेको हो ।
चीन विद्युतीय सवारी साधनको प्रयोगमा निकै अब्बल राष्ट्र मानिन्छ |
चीनमा विद्युतीय सवारीको प्रयोग बढाउन तेलमा ६७ प्रतिशतसम्म कर लगाउने गरिएको छ ।
अनुदानमा पेट्रोल सहयोग दिइसकेको चीनले नेपाललाई इन्डक्सन चुल्हो पनि अनुदानमा दिँदैछ ।


२९ मंसिर, काठमाडौं |
नेपाली बजारमा भित्रिएको छोटो समयमै साङयोङ टिभोली लोकप्रिय बन्न सफल भएको छ |
बन्द हड्तालको बिचमा भित्राइएको प्रिमियम एसयुभी गाडी टिभोली १० थान बिक्री भइसकेको छ ।
भारतीय नाकाबन्दी र बन्द हडतालले अटो बजार सुस्ताएको बेलामा टिभोली चम्किएको हो |
नेपालमा कोरियन ब्रान्ड साङयोङ गाडी कन्स्ट्यान्ट बिजनेश ग्रुपले आधिकारिक रुपमा बिक्री वितरण गर्दै आइरहेको छ ।
‘नेपालीहरुले टिभोली अत्याधिक रुचाएका छन्, अहिले पनि ग्राहकको प्रशस्त इन्क्वारी आइरहेको छ’ कन्स्ट्यान्ट बिजनेश ग्रुपका प्रमुख राजेशकाजी श्रेष्ठले भने- ‘हामीले रि-रुट गरेर भएपनि टिभोली गाडी ल्याएर बिक्री गरिरहेका छौं ।’

आकर्षक डिजाइन भएको टिभोलीलाई ५३ लाख ५० हजार रुपैयाँ पर्छ |
टिभोली १६०० सीसीको पेट्रोल इञ्जिनमा उपलब्ध छ |
कम्पनीले वीरगञ्ज र काँकडभिट्टाबाट टिभोली गाडी नेपाल भित्राइरहेको छ ।
वीरगञ्जमा ६ वटा गाडी रोकिएको बताउँदै श्रेष्ठले कलकत्तामा रहेका गाडीलाई रि-रुट गरेको बताए |
अहिले पनि भारतका विभिन्न ठाउँमा १० वटा टिभोली गाडी नेपाल भित्रिने पर्खाइमा रहेको उनको भनाई छ ।
टिभोली गाडीहरु आफुसँग अझै पनि स्टक रहेको श्रेष्ठले बताए |
ग्राहकले टिभोली खरिद गर्न चाहेमा तत्कालै उपलब्ध गराउन सकिने उनको भनाई छ |
‘हामीले रि-रुट गरी ल्याएर भएपनि ग्राहकलाई टिभोली उपलब्ध गराउन सक्षम छौं’ उनले भने ।
भिडियो

टिभोली युरोपमा निकै लोकपि्रय बनेको छ |
युरोपका विभिन्न मुलुकबाट टिभोली गाडीको उच्च डिमान्ड आइरहेको अन्तर्राष्ट्रिय सञ्चार माध्यमहरुले बताइरहेका छन् ।
कसरी लोकप्रिय बन्यो टिभोली ?
टिभोलीको सबैभन्दा आकर्षक पक्ष हो, यसको बनावट |
टिभोलीको बनावटसँग कुनै पनि कम्पनीका मोडलहरुले मेल खाँदैनन् |
टिभोली नयाँ पुस्तालाई लक्षित गरी बनाइएको कम्प्याक्ट एसयुभी कार हो ।
कारभन्दा ठूलो र जीपभन्दा सानो मिडियम साइजको गाडी खोज्नेलाई टिभोली उपयुक्त अप्सन बनेको छ |
टिभोली सुरक्षाका दृष्टिकोणले समेत अब्बल रहेको कम्पनीको दाबी छ ।
यसले क्र्यास सेफ्टी, प्यासेञ्जर प्रोटेक्सन, ड्राइभिङ प्रफोमेन्स, एक्सिडेन्ट पि्रभेन्सन लगायतमा उच्च अंक पाएको थियो |
यही कारण टिभोली बजारमा आएको ८ महिनामै ३३ हजार थानभन्दा बढी हुन सफल भयो ।

टिभोली विभिन्न ७ कलरमा उपलब्ध छ |
यसको बाहिरी आवरणमात्र नभई इन्टेरियर डिजाइन समेत आकर्षक रहेको छ |
गाडीको अगाडि र पछाडिको लाइट आकर्षक बनाइएको छ ।
यसले काठमाडौंको सडकमा ८ देखि १० किलोमिटर र राजमार्गमा १५ किलोमिटरसम्म माइलेज दिने कम्पनीले दाबी गरेको छ |
ग्राउन्ड क्लियरेन्स १९० मिलिमिटर रहेको टिभोलीमा ४७ लिटर पेट्रोल अटाउने ट्यांकी रहेको छ |
यसको अधिकतम स्पीड १७० किलोमिटर प्रतिघण्टा रहेको छ ।
टिभोलीको हृवील बेस १६ मिलिमिटर रहेको छ, ट्रनिङ रेडियस ५.३ मिटर रहेको छ |
गाडीको चारवटै चक्कामा डिस्क ब्रेक रहेको कम्पनीले बतायो |
गाडी नेपाली बाटो सुहाउँदो रहेको बताइएको छ |
टिभोलीले नेपालमा हुन्डाई क्रेटा, फोर्डको इकोस्पोर्ट लगायतका कम्प्याक्ट एसयुभी गाडीसँग प्रतिस्पर्धा गर्नुपर्ने हुन्छ ।

पि्रमियम गाडी उत्पादन गरेर बिश्वब्यापी चर्चा कमाइरहेको साङयोङले सबैजसो गाडी एसयुभी सेगमेन्टमा उत्पादन गरिरहेको छ |
अहिले साङयोङले स्थापनाको ६१औं वाषिर्क उत्सव मनाइरहेको छ ।
दक्षिण कोरियाको सुप्रसिद्ध साङयोङ मोटर कम्पनीले विश्वका ८२ मुलुकमा एसयुभी गाडीहरु बिक्री वितरण गर्दै आइरहेको छ ।
टिभोली नेपालमा नारायणहिटीको उत्तरढोका लाजिम्पाटबाट बिक्री वितरण भइरहेको छ |
गाडीको बिक्री पछिको सेवा ललितपुरको ज्वागलस्थित अटो होम प्रालि र काठमाडौंको बालाजुस्थित मोटो इन्जिनियरिङ प्रालिले गरिरहेका छन् ।


२ पुस, काठमाडौं |
लामो समयदेखिको तराई आन्दोलन र भारतीय नाकाबन्दीले अटो व्यवसाय नराम्रोसँग प्रभावित भएको छ |
भूकम्पपछि विस्तारै तंगि्रन थालेको अटो व्यवसाय बन्द हडताल र नाकाबन्दीले थप प्रभावित भएको हो ।
साउनदेखि कार्तिकसम्म अघिल्लो वर्षको सोही अवधिको तुलनामा सवारी आयात ५८.३ प्रतिशतले घटेको छ |
जबकी यस अवधिमा सवारी आयात २० देखि २५ प्रतिशतसम्म बढेको हुनुपथ्र्यो ।

कार्तिक महिनासम्म ९ अर्ब ६५ करोड १७ लाख रुपैयाँ बराबरको सवारी तथा पार्टस् पुर्जा नेपाल भित्रिएका छन् |
अघिल्लो वर्षको सोही अवधिमा १६ अर्ब ५५ करोड ७४ लाख रुपैयाँ बराबरको सवारी तथा पार्टस् पुर्जा आयात भएको थियो ।
नेपालमा सबैभन्दा बढी सवारी भारतबाट भित्रिने गर्छन् |
तेस्रो मुलुकबाट सवारी पनि भारतीय बाटो हुँदै नेपाल आउने हुन् |
चीनबाट भूकम्पले बाटो विगि्रँदा सवारी भित्रिन सकेका छैनन् |
चीनबाट कलकत्ता बन्दरगाह हुँदै भित्रिने सवारी पनि नाकाबन्दीका कारण आउन सकेका छैनन् ।
अधिकांश कम्पनीले भारतमा गाडी एसेम्बल गर्ने हुँदा नेपालमा त्यहीँबाट बढी गाडी आयात हुन्छन् |
महंगा गाडीमात्र तेस्रो मुलुकबाट नेपाल भित्रिने हुन् ।
चालु आवको कार्तिकसम्म ८ अर्ब ३८ करोड ५३ लाख रुपैयाँको सवारी तथा पार्टस् भारतबाट आयात गरिएको छ |
अघिल्लो वर्षको सोही अवधिमा ४३.३ प्रतिशत बढी अर्थात १४ अर्ब ७७ करोड ९६ लाख रुपैयाँको सवारी तथा पार्टस् आयात गरिएको थियो ।
यसैगरी चीनबाट मुलुकबाट ३८ करोड १८ लाख र तेस्रो मुलुकबाट ८८ करोड ८६ लाख रुपैयाँको सवारी आयात गरिएको छ |
जुन आयात अघिल्लो वर्षको तुलनामा क्रमशः ३.४ प्रतिशत र ३६ प्रतिशतले कम हो ।
नेपालमा वर्षभरीमा बिक्री हुने कुल सवारीमध्ये करिव ४० प्रतिशत दशैं तिहारमा बिक्री हुने व्यवसायी बताउँछन् |
असोज ३ गते जारी भएको नयाँ संविधानमा असहमति जनाउँदै संसोधनका लागि दबाव दिन असोज ८ गतेदेखि अघोषित नाकाबन्दी गरेपछि अटो व्यवसाय सुस्ताएको हो ।
अहिले नेपाल भित्रिन लागेका गाडीहरु वीरगञ्ज-रक्सौल तथा अन्य नाकाहरुमा अडि्कएका छन् |
तेस्रो मुलुकबाट आएका गाडीहरु कलकत्ता सुख्खा बन्दरगाहामा थन्किएका छन् |
भारतले नाकाहरुबाट नेपालमा गाडीहरु ल्याउन दिएको छैन ।
भारतबाट गाडी आउन नसकेपछि अहिले नेपाली बजारमा दुई पांग्रे तथा चार पांग्रे सवारीको अभाव देखिएको छ |
सवारी खरिद गर्ने ग्राहकले आफुले रोजेको मोडल र कलर रोज्न पाएका छैनन् |
कतिपय शो-रुमहरु गाडी नभएपछि सुनसान देखिएका छन् ।
नेपालमा सबैभन्दा बढी भन्सार राजश्व पनि सवारी साधनबाटै उठ्ने गर्छ |
कलु राजश्वमा १५ देखि २० प्रतिशत अटो क्षेत्रबाट संकलन हुने पूर्वअर्थमन्त्री रामशरण महत बताउँछन् |
अटो व्यवसायीहरु भने यातायात क्षेत्रबाट सरकारको कुल राजश्वमा ३० प्रतिशत योगदान रहेको दाबी गर्छन् ।
गएको आर्थिक वर्षमा सरकारले अटोमोबाइलबाट सरकारले ४४ अर्ब रुपैयाँ राजश्व संकलन गरेको छ |
सडक मर्मत सम्भार शुल्क, सवारी दस्तुर लगायतको शुल्क जोड्दा ६० अर्बको हाराहारीमा यातायात क्षेबाट राजश्व संकलन भएको नेपा अटोमोबाइल डिलर्स एशोसियसनको भनाई छ ।

﻿
७ पुस, काठमाडौं |
नेपालमा लोकपि्रय बनेको ‘टाटा सफारी स्ट्रोम’को परिस्कृत भर्सन नेपाल भित्रिने भएको छ |
टाटा मोटर्सको नेपाली बिक्रेता सिप्रदी ट्रेडिङले माघको पहिलो साता ‘सफारी स्ट्रोम भेरीकोर ४००’ नेपाल भित्राउँदै छ ।
टाटा सफारी स्ट्रोमको यो तेस्रो संस्करण हो |
आकर्षक बाहिरी बनावट र इन्टेरियर भएको सफारी स्ट्रोम भेरिकोर अहिलेसम्मकै शक्तिशाली गाडी भएको कम्पनीको दाबी छ |
नेपालमा ६ स्पीड गियर भएको गाडी पहिलो पटक भित्रिन लागेको कम्पनीले बताएको छ ।
यसमा २.२ लिटरको शक्तिशाली इञ्जिन जडान गरिएको छ |
यसले ५.२ सेकेन्डमा ६० किलोमिटर प्रतिघण्टाको गति लिन सक्छ |
१२.८ सेकेन्डमा शुन्यबाट शुरु भई १०० किलोमिटर प्रतिघण्टाको दरले नयाँ सफारी स्ट्रोम कुद्न सक्ने कम्पनीको दाबी छ ।
यसमा ६३ लिटरको इन्धन ट्यांकी रहेको छ |
२६५० एमएमको हृविलवेस, ५.२ मिटरको ट्रनिङ रेडियस रहेको छ |
गाडीको अगाडि भेन्टिलेटेड डिस्क ब्रेक र पछाडि डिस्क ब्रेक राखिएको छ ।

यसमा पावर स्टेरिङ, पावर विन्डोज, हाइट एडजष्टेवल ड्राइभर सिट, प्रोजेक्टर हेडल्याम्प लगायतका सुविधा रहेका छन् ।
सुरक्षाका हिसावल नयाँ स्ट्रोम अब्बल रहेको कम्प्नीको दाबी छ |
यसमा डुअल फ्रन्ट एयर ब्याग, एन्टी लक ब्रेकिङ सिष्टम, अत्याधुनिक एलसीडी डिस्प्ले, क्लियर लेन्स फ्रन्ट फग ल्याम्प, रियर फग ल्याम्प, सेन्ट्रल लुकिङ एन्ड चाइल्ड सेफ्टी लक, डोर ओपन वार्निङ लगायतका सुविधाहरु रहेका छन् ।
नयाँ सफारी स्ट्रोम ४×२ र ४×४ भिएक्सजस्ता विकल्पसहित पनि उपलब्ध हुने छ |
यसले महिन्द्रा स्कार्पियो, एक्सयुभी ५०० र रेनल्ट डस्टरसँग प्रतिस्पर्धा गर्नुपर्ने छ ।
कम्पनीले सफारीको पहिलो पुस्ता सन् १९९८ मै बजारमा ल्याएको थियो |
त्यसमा सुधार गरी दोस्रो पुस्ताको सफारी स्ट्रोम सन् २०१२ मा भित्रिएको थियो |
सफारी स्ट्रोमको नयाँ संस्करणका रुपमा सफारी स्ट्रोम भेरीकोर ४०० आएको हो ।


﻿

१२ पुस, काठमाडाैं|
वातावरण मैत्री सवारी साधनको अधिकतम प्रयोगमा प्रोत्साहनसम्बन्धी कानूनी प्रक्रिया र नीतिगत व्यवस्था मिलाउन व्यवस्थापिका–संसद्को वातावरण संरक्षण समितिले भौतिक पूर्वाधार तथा यातायात मन्त्रालयलाई निर्देशन दिएको छ ।
समितिको अाइतबारको बैठकले सवारी तथा यातायात व्यवस्था सम्बन्धी ऐन २०४९ को दफा ३९ (२) को प्रतिबन्धात्मक व्यवस्थामा आवश्यक परिमार्जन गरी सरकारले अध्ययन गरिसकेको नीति कार्यान्वयन गर्न उक्त ऐनको दफा ३९ (२) को प्रतिबन्धात्मक वाक्यांश आवश्यक परिमार्जन गर्ने कार्य तत्काल अघि बढाउन निर्देशन दिएको हो ।
ऐनको दफा ३९ को प्रतिबन्धात्मक व्यवस्था सवारी निर्माता कम्पनीले सवारीको बनोट सम्बन्धमा निर्धारित गरेको विस्तृत विवरण (स्पेसिफिकेसन) मा परिवर्तन गर्ने गरी स्वीकृति नदिँदा सवारी साधनलाई वातावरणमैत्री सवारी साधनको रुपमा परिवर्तन गर्न बाधा परेको थियो ।
वातावरणमैत्री सवारी तथा यातायात नीति २०७१ को दफा १५ बमोजिम आवश्यक कार्यनीति वा कार्यविधि बनाई कार्यान्वयन गर्नुपर्ने र सोही नीतिको दफा १५ (२) बमोजिम अन्य ऐन, नियम तथा नीतिहरु एक वर्षभित्र संशोधन परिमार्जन गर्नुपर्ने व्यवस्था छ |
सो नीति बमोजिम संस्थागत संरचनाहरु पूर्णरुपमा निर्माण नभएकाले तीन महिनाभित्र आवश्यक प्रक्रिया पूरा गरी गठन कार्य सम्पन्न गर्न पनि समितिले निर्देशन दिएको छ ।
भौतिक पूर्वाधार तथा यातायात मन्त्रालय, उद्योग मन्त्रालय, जनसंख्या तथा वातावरण मन्त्रालय र अर्थ मन्त्रालयले वातावरणमैत्री विद्युतीय सवारी साधनलाई प्रोत्साहन दिने, विद्युतीय २ वा ४ पाङग्रे सवारी साधन आयात गर्ने एवम् स्वदेशमा उत्पादन गर्न प्रोत्साहन गरी आवश्यक रुट परमिटको व्यवस्था मिलाउन आग्रह गरिएको समितिद्वारा जारी विज्ञप्तिमा उल्लेख छ ।
यस्तै समितिले मन्त्रिपरिषद्को निर्णय बमोजिम जनतालाई प्रत्यक्ष सुविधान दिने विद्युतीय सवारी साधान ट्रलीबस, ट्राम मानोरेल, केबलकार, रोपवे र रेललाई योजनाबद्ध रुपमा अध्ययन गराई निर्माण गर्ने तथा स्वदेशी एवम् विदेशी लगानी जुटाउने कार्य प्रारम्भ गर्न पनि दिर्नेशन दिइएको छ ।
मन्त्रिपरिषद्को निर्णय बमोजिम २ वा ४ पाङग्रे विद्युतीय सवारी साधन विभिन्न मन्त्रालय एवम् सरकारी निकायहरुलाई खरिद गर्न प्रोत्साहन गर्न निर्देशन दिने व्यवस्था मिलाउन तथा वातावरण मन्त्रालयले शहरी क्षेत्रमा समेत सोलार जडानमा जनतालाई थप प्रोत्साहन गर्ने नीतिगत व्यवस्था गर्न निर्देशन समेत दिएको छ ।
बैठकमा बोल्ने अधिकांश सदस्यले वर्तमान संकट मात्र नभई विकासोन्मुख मुलुकको उदाहरण समेतलाई मध्यनजर गरी वातावरणमैत्री विद्युतीय सवारी साधनको प्रयोग बढाउन समिति मार्फत सरकारको ध्यानाकर्षण गराए ।
ऐन परिमार्जन र अध्ययनका नाममा लामो समय खर्चेर काम नगर्ने परिपार्टी रहेकोप्रति आलोचना गर्दै उनीहरुले वातावरणमैत्री सवारी साधनको प्रयोग सम्बन्धमा आवश्यक प्रक्रियालाई तत्काल अघि बढाउन आग्रह गरे ।
बैठकमा उद्योगमन्त्री सोमप्रसाद पाण्डेले वातावरणमैत्री सवारी साधन प्रयोगमा ल्याउन केही ऐन बाधा भएकाले सोको परिमार्जन गरी प्रक्रिया अघि बढाउन आग्रह गर्दै त्यसका लागि सरकारको तर्फबाट आवश्यक सहयोग गर्ने बताए ।
उहाँले विद्युतीय सवारी साधनलाई अहिलेको नाकाबन्दीसँग मात्रै नजोडी संसारको विकास र प्रविधि विस्तारलाई ध्यानमा राखी दिर्घकालीन नीति बनाउन जरुरी रहेको खाँचो औंल्याए ।
वातावरण तथा जनसंख्यामन्त्री विश्वेन्द्र पासवानले वातावरणमैत्री सवारी साधनको प्रयोगलाई बढाउ मन्त्रालयले सक्दो सहयोग गर्ने बताए ।
राष्ट्रिय योजना आयोगका उपाध्यक्ष डा युवराज खतिवडाले वातावरणमैत्री विकास योजना अघि बढाउन आयोग लागि परेको जानकारी दिए ।
भौतिक पूर्वाधार तथा यातायात मन्त्रालयका सहसचिव रवीन्द्रराज श्रेष्ठले वातावरणमैत्री सवारी साधनको प्रयोग र प्रोत्साहनका लागि मन्त्रालय लागि परेको बताए ।
रेल विभागका महानिर्देशक अनन्त आचार्यले उपत्यकाको सवारी व्यवस्थापनका लागि साना सवारीको नियन्त्रण गरी ठूला सवारी साधनको प्रयोग बढाईनुपर्ने खाँचो औंल्याए ।  रासस


﻿
१३ पुस, काठमाडौं |
भारतीय मोटर्स निर्माता कम्पनी महिन्द्रा एण्ड महिन्द्राको ‘एक्स्युभी ५००’ जेडी पावर-२०१५ भारत अटोमोटिभ पर्फर्मेन्स, एक्जिक्यसन एण्ड लेआउट (अपिल) अध्ययनमा प्रथम भएको छ ।
‘एक्स्युभी ५००’ ले कुल एक हजार अंकमा ८७४ अंक प्राप्त गरी सर्वोत्कृष्ट भएको हो |
अध्ययनमा ८७२ अंक सहित टोयोटा इनोभाले दोश्रो स्थान हासिल गरेको छ ।
भारतको अपिल अध्ययनले सवारी खरिद गर्ने सवारी धनीहरु पहिलो २ देखि ६ महिनासम्म आफ्नो नयाँ गाडीबाट कति सन्तुष्ट छन् भनी अन्तर्वार्ताको माध्यमबाट मापन गरेको थियो ।
अघिल्लो तीन वर्षजस्तै यस वर्ष पनि गाडीको बाहिरी बनावटले सवारी साधनप्रतिको आकर्षणमा प्रमुख महत्व राख्ने र त्यसैले ग्राहक सन्तष्टिमा प्रभाव जनाएको छ ।
सवारी साधनको बाहिरी आवरण (एक्सटिरीयर) को महत्व साना कार, मध्यम साधन र युटिलटी भेहिकलमा अझ बढेको र सो पक्ष नै अपिलको समग्र अंक बढाउने प्रमुख तीनमध्येको एक प्रमुख सूचक भएको अध्ययन संचालन गर्ने संस्था जेडी पावरले जनाएको छ ।
प्रतिस्पर्धामा सहभागी गाडी र प्राप्तङ्क

यसैगरी सवारी साधनको आकर्षक बाहिरी स्वरुपका कारण सो नयाँ मोडलको गाडी खरिद गर्न प्रेरित ग्राहकहरुको संख्यामा पनि तिब्र बृद्धि भएको अध्ययनले देखाएको छ ।
‘वर्तमानमा भारतमा नयाँ गाडी किन्न चाहने ग्राहकहरुसँग छनौटको लागि बृहत अवसर रहेको छ |
सुधारिएको बाहिरी आवरण र थप सुविधा तथा आरामदायी यात्राका लागि आवश्यक विशेषताहरु सहित गाडी निर्माता कम्पनीहरुले वर्षेनी विविध समूहअन्तर्गत अनेकाैं नयाँ गाडीहरु बजारमा ल्याउने गरेका छन्’ जेडी पावर, सिंगापरका कार्यकारी निर्देशक मोहित अरोरा भन्छन् ।
उनका अनसार नयाँ मोडलका गाडीहरुमा पुरानाको तलनामा समग्रमा उच्च आकर्षणका तत्वहरु हुने गरेको छ ।

﻿२२ पुस, काठमाडौं |
यातायात व्यवस्था विभागले नम्बर प्लेट नराखिएका र दर्ता नभएका हेभी इक्वीपमेन्टहरु नियन्त्रणमा लिन सुरु गरेको छ ।
जथाभावी हेभी इक्वीपमेन्टहरु ल्याएर दर्ता नै नगरी चलाउने क्रम तीब्र भएपछि विभागले निर्माणमा प्रयोग हुने हेभी इक्वीपमेन्टको अनुगमन सुरु गरेको हो ।
विभिन्न निर्माणका क्रममा प्रयोग हुने एक्स्काभेटर, डोजर, लोडर लगायतका ठूला उपकरणमाथी निगरानी बढाइएको विभागका निर्देशक तथा प्रवक्ता बसन्त अधिकारीले अनलाइनखबरलाई जानकारी दिए ।
सोही अभियान अन्तरगत खटिएको अनुगमन टोलीले बुधबार बिहान एउटा एक्स्काभेटरको कागजपत्र नियन्त्रण लिएको छ ।
नम्बर प्लेट नराखी चलाइएको पाएपछि विभागले एक्स्काभेटरका चालकको अनुमतिपत्र सहित स्काभेटरका कागजात नियन्त्रणमा लिइएको प्रवक्ता अधिकारीले बताए ।
विभागले स्काभेटरको ब्लु-बुक लिएर विभागमा उपस्थित हुन सम्बन्धित एक्स्काभेटर मालिकलाई निर्देशन दिएको छ ।
‘ठूला यन्त्र उपकरणमा नम्बर प्लेट नराख्ने क्रम तीब्र भएको पायौ|
त्यसैले अनुगमन सुरु गरेका हौं ।’ निर्देशक अधिकारीले भने-‘जथाभावी नम्बर प्लेट नराखेर चलाउनु गैह्र-कानुनी हो ।’

﻿
परिचारिकासहित राजधानीमा गुड्ने बस
नविन अर्याल
२४ पुस, काठमाडौं |
गाडीको प्रतिक्षामा सडकमा अनिश्चतकालसम्म उभिनु, कोचाकोच यात्रु बोकेर धरमराउँदै आएको थोत्रो बसमा हाँपझाँप गर्दै खुट्टा राख्नु, सहचालकको भनाई खाँदै यात्रा गर्नु महानगरवासीका पछिल्ला दैनिकी हुन् |
सिंहदरबारदेखि फेसबुकसम्म राजधानीमा कसरी सार्वजनिक यातायात स्तरीय बनाउन सकिन्छ भन्ने गफको तुफान चलिरहेकै छ |
तर, गफले चिया पाक्दैन !
अब भने ‘चिया पाक्ने’ अलिकति छाँटकाँट देखिएको छ |
स्तरीय गाडीमा सम्मानपूर्वक यात्रा गर्ने राजधानीवासीका सपना आउँदो माघ १५ गतेपछि विपनामा परिणत हुन सक्छ |
किनकी सो मितिबाट महानगर यातायात प्रालिले रिङरोडमा अहिलेसम्मकै सुविधायुक्त बस सेवा सञ्चालन गर्ने तयारी गरेको छ ।
यी बसमा तपाईंले विमानमा जस्तै यात्रुको सेवाका लागि तम्तयार ‘महिला परिचारिका’ देख्नुहुनेछ |
एसएलसी पास गरेका तालिमप्राप्त बस परिचारिकाले झर्किएर हैन, नम्र भएर यात्रुहरुको सेवा सत्कार गर्नेछन् |
परिचारिकाका लागि आकर्षक ड्रेसको व्यवस्था गरिने बताइएको छ ।
लेडिज परिचारिकाको लागि दरखास्त आहृवान गरिसकेको महानगर यातायातका उपाध्यक्ष सन्तोष खतिवडाले बताए |
१८ वर्षदेखि २५ वर्षसम्मका युवती तथा महिला परिचारिका बन्न पाउनेछन् |
कम्पनीले सबै कर्मचारीलाई आकर्षक तलव दिएर राख्ने दाबी गरेको छ |
‘हामी राम्रो तलब र सेवा सुविधा दिन्छौं, तर, कर्मचारीको काम चुस्त चाहिन्छ,’ उनले भने ।
महानगर यातायातले स्वयम्भू यातायात समितिसँग मिलेर रिङरोडमा स्तरीय बस सञ्चालन गर्न लागेको हो |
‘पहिलो चरणमा ३९ बसबाट रिङरोडमा सेवा सुरु गर्छौं,’ उपाध्यक्ष सन्तोष खतिवडाले अनलाइनखबरसँग भने, ‘यात्रुको फिडब्याक अनुसार दोस्रो चरणमा रिङरोडभित्र पनि सेवा सञ्चालन गर्ने योजना छ ।’ महानगर यातायात सञ्चालनका लागि सिभिल बैंकले फाइनान्सिङ गरेको उनले जानकारी दिए ।
जिपिएस ट्र्याकिङ र वाइफाइ पनि
सन्तोष खतिवडा
कम्पनीका सबै बसहरुमा जीपीएस ट्रयाकिङ सिस्टम जडान गरिने छ |
मोबाइलमा कम्पनीको ‘भेहिकल ट्रयाकिङ एप’ डाउनलोड गरेपछि बसहरु कुन स्थानमा छन्, मोबाइलबाटै हेरेर प्रतिक्षालय पुग्न सकिने छ ।
अहिलेसम्म यस्तो ट्रयाकिङ प्रविधि नेपालमा कुनै पनि बस कम्पनीले प्रयोगमा ल्याउन सकेका छैनन् |
यात्रुहरुका लागि यो प्रविधि पनि नौलो हुनेछ ।
गाडीमा यात्रुको सुविधाका लागि वाईफाई सुविधा राखिने भएको छ |
यसका लागि नेपाल टेलिकमसँग कुरा भइरहेको खतिवडाले जानकारी दिए |
यसका साथै गाडीमा टिभीसमेत राखिने छ |
यात्रुले गीत सुन्दै भिडियो हेर्दै यात्रा गर्न सक्नेछन् ।
७० यात्रु बोक्ने
टाटाको प्रिमियम ब्रान्ड अल्ट्रा बसमा ३२ सीट सिट रहेका छन् भने बसको बीचमा हाइड्रोलिक ढोका राखिएको छ |
चार फिटको ढोकामा पार्टेसन रहेको बताउँदै उपाध्यक्ष खतिवडाले भने, ‘ढोकाको एउटा भागबाट यात्रुहरु बसमा चढ्न सक्नेछन् भने अर्को भागबाट र्झनेछन् ।’
यो गाडीले एक पटकमा ७० जना यात्रु बोक्न सक्नेछ |
३२ जनाले सीटमा बसेर यात्रा गर्न सक्नेछन् भने बाँकी यात्रुका लागि सिलिङमा ‘स्ट्राइक’ समातेर उभिने व्यवस्था गरिएको छ |
गाडी ठूलो भएको हुँदा कोचिनुपर्ने अवस्था नरहने खतिवडाको दावी छ ।
दिनहु नुहाइधुवाई
राजधानीमा सञ्चालित अधिकांश बसहरु लामो समयसम्म सफा नगर्दा गन्हाउँछन् |
तर, महानगर यातायातले हरेक दिन सबै बसहरु सफा गर्ने भएको छ |
यसका लागि बनस्थलीमा ४ रोपनी क्षेत्रफलमा ग्यारेज बनाएको खतिवडाले जानकारी दिए ।
‘ग्यारेज परिसरमा हामीले ठूलो इनार खनेका छौं, सबै गाडी हामीले हरेक दिन धुनेछौं,’ खतिवडाले भने, ‘बसभित्र पनि हरेक दिन सरसफाई गरिनेछ ।’
कार र मोटरसाइकल थन्किने दावी
उपाध्यक्ष खतिवडाले महानगर यातायात सञ्चालनमा आएपछि निजी सवारीको प्रयोग घट्ने दाबी गरे |
स्तरीय बस सेवा नभएको हुँदा राजधानीवासीमा निजी सवारी चढ्ने प्रवृत्ति बढेको बताउँदै उनले यसबाट राजधानीमा ट्राफिक चाप बढ्दै गएको बताए ।
‘काठमाडौंमा मास ट्रान्सपोर्टसन सञ्चालन गर्ने धेरै भाषण भए, तर अहिलेसम्म व्यवहारमा लागू भएन,’ उनले भने, ‘हाम्रो उद्देश्य काठमाडौंमा स्तरीय मास ट्रान्सपोर्टेसन सेवा विस्तार गर्ने हो ।’
भारतको दिल्लीमा मेट्रो बस चलेपछि ट्राफिक कम भएको उदाहरण दिँदै खतिवडाले आफूहरुको पनि निजी सवारीको प्रयोगलाई घटाउने प्रमुख लक्ष्य रहेको बताए |
‘हाम्रो उद्देश्य यात्रुले आफ्नो कार र मोटरसाइकल घर तथा अफिसमा थन्काएर महानगर यातायात चढुन् भन्ने हो,’ उनले भने ।
पहिलो चरणमा रिङरोडमा ३९ बस चलाउन थालेको बताउँदै खतिवडाले काठमाडौं उपत्यकाभर एक सय बस चलाउने लक्ष्य रहेको बताए |
पहिलो फेजमा यात्रुबाट पाएको प्रतिक्रिया अनुसार सेवा विस्तार गरिने भएको छ ।
‘रिङरोड विस्तार भइरहेको हुँदा पहिलो चरणमा ९ फिट लम्बाई भएका बसहरु ल्याएका छौं, रिङरोड विस्तार भएपछि १२ फिट लामा बसहरु ल्याएर रिङरोडमा चलाउँछौं भने अहिलेका बसहरु रिङरोडभित्र चलाउँछौं,’ खतिवडाले भने ।
सुविधा बढी, भाडा उही
कम्पनीले उच्चस्तरको सेवा सुविधा दिएपनि सरकारले तोकेकै भाडामा यात्रुलाई सेवा दिने भएको छ |
कम्पनीले तत्कालका लागि टिकटिङको व्यवस्था गर्ने र दोस्रो चरणमा स्मार्ट कार्डमा जाने खतिवडाले बताए ।
महानगर यातायातले करिव डेढ सय जनालाई प्रत्यक्ष रोजगारी प्रदान गर्ने भएको छ |
कम्पनीले ५० जना ड्राइभर, ५० जना परिचारिका र ५० जना अन्य कामदार राख्ने जनाएको छ ।

﻿
भारतीय अटो कम्पनी महिन्द्रा एण्ड महिन्द्राले नयाँ सब कम्प्याक्याट एसयुभी ‘केयुभी १००‘ सार्वजनिक गरेको छ ।
झट्ट हेर्दा ‘एक्सयुभी ५००’ जस्तै देखिने यो कार एक्सयुभीको डिजाइनबाट प्रेरित रहे पनि निकै सस्तो र आर्कषक छ |
जसका कारण मध्यमस्तरको ह्याचब्याक र इन्ट्री लेभलको एसयुभी चढ्ने ग्राहकलाई यसले आर्कषिर्त गर्ने छ ।
धेरैजसो डिजेल गाडीका लागि प्रख्यात महिन्द्राले यो नयाँ गाडी पेट्रोल र डिजेल दुवैमा उपलब्ध गराएको छ |
आठवटा मोडल र ६ वटा रंगमा उपलब्ध केयुभी १००को मूल्य ४ लाख ४२ हजारदेखि ६ लाख ७६ हजार भारतीय रुपैयाँसम्म रहेको छ ।

महिन्द्राले यसलाई सवैभन्दा कम इन्धन खपत गर्ने एसयुभी भएको दावी गरेको छ |
डिजेलमा २५.३२ किलोमिटर र पेट्रोलमा १८.१५ किलोमिटर माइलेज दिने कम्पनीले जनाएको छ |
डिजाइन, सुविधा र मूल्यको आक्रामकताले निकै ठूलो बजार हिस्सा लिन सक्ने कम्पनीले बिश्वास लिएको छ ।
कम्पनीले भारतमा मासिक ६ देखि ७ हजार युनिट केयुभी १०० को उत्पादन गर्दै छ |
यो माग बढेर मासिक १२ हजार युनिटसम्म बिक्रि गर्न सकिने कम्पनीले बिश्वास लिएको छ ।
दक्षिण एशियाली बजारमा इन्ट्री लेभलका एसयुभी प्रयोगकर्ताको निकै संख्या छ |
भारतमा रेनल्ट डस्टर र फोर्ड इकोस्पोर्टको सफलताले पनि कार निर्माताहरुलाई यही सेगमेन्टमा काम गर्न प्रेरित गरेको छ ।


﻿
१० माघ, काठमाडौं |
स्कुटर भन्नासाथ महिलाले मात्र प्रयोग गर्ने सवारीसाधन सम्झने जमाना रहेन अब |
के महिला के पुरुष काठमाण्डौका सडकमा स्कूटर चढ्नेको बाहुल्यता देखिन्छ |
नेपाली उपभोक्तामाझ निकै लोकप्रिय बनेको हिरो ब्राण्डले हालै ड्यास मोडलको स्कुटर नेपाली बजारमा भित्राएको छ ।
अत्याधुनिक सुविधा र आर्कषक डिजाइनमा आएको ड्यासले केही समयभित्रै नेपाली ग्राहकको मन जित्न सफल भएको छ |
आज हामी तपाइँलाई ड्यास भिएक्स भेरियन्टको रिभ्यु टेष्ट ड्राइभसहितको रिभ्यु प्रस्तुत गर्दैछौं ।
भिडियो

ड्यासमा ११० सीसी क्षमतायुक्त पेट्रोल इञ्जिन जडान गरिएको छ |
पावर भएको स्कुटर खोज्ने ग्राहकलाई ड्यास उपयुक्त मोडल हो |
हेर्दै स्टाइलिस र स्पोर्टी देखिने ड्यास आकर्षक प्राविधिक विशेषताले भरिपूर्ण रहेको छ ।
चालकलाई विलासिताको अनुभव गराउन यसमा इन्टिग्रेटेड ब्रेकिङ सिष्टम जडान गरिएको छ |
चावीबाटै डिकी र फ्युल ट्यांकी खोल्न सकिन्छ ।  प्रायः स्कुटरमा डिकी खोलेर इन्धन भनुपर्ने भएपनि यसमा त्यो झण्झट गर्नु पर्दैन ।
टेलिस्कोपिक फ्रन्ट सस्पेन्सन र सकको प्रयोगले तपाइँको ड्राइभिङ आरामदायि बनाउने छ |
ड्यासमा दुवै टायर ट्युवलेस छन् ।

यूरो थ्री स्टाण्डरको यो स्कुटरमा चावी अन गर्नासाथ पार्किङ लाइट बल्छ भने स्टार्ट गर्नासाथ हेडलाइट बल्छ |
हेडलाइट फरक स्टाइलमा डिजाइन गरिएको छ |
हेडलाइट बलिरहने भएपनि ब्यट्रीलाई कुनै असर गर्दैन |
हेटलाइट सिधै डाइनामोसँग कनेक्सन गरिएको छ ।
यसमा दुइवटा क्यारियर बनाइएको छ जहाँ ५-५ केजी गरी दश केजी सामान बोक्न सकिन्छ ।
यसको मुख्य विशेषता मोवाइल चार्जिङ सिस्टम हो |
डिक्की भित्र रहेको युएसवी चार्जरमा मोवाइल सजिलै चार्ज गर्न सकिन्छ ।
यसैगरी सर्भिसिङ गर्न सम्झाउने इन्डिकेटर, डिक्कीमा बत्ती, चोरी हुनबाट रोक्ने एन्टी थेप्ट इमोबिलाइजर, मर्मत गर्न नपर्ने ब्याट्री लगायतका सुविधा ड्यासका अतिरिक्त खास बिशेषता हुन् ।

माइलेजको कुरा गर्दा ड्यास फ्युल किफायति साधन हो भन्दा फरक पर्दैन् |
ड्यासले ६० किलोमिटर प्रतिलिटर माइलेज दिने बताइएको छ |
नेपाली बजारमा ड्यास एलएक्सको मूल्य १ लाख ६७ हजार ५ सय र ड्यास भिएक्सको मूल्य १ लाख ७१ हजार ५ सय रुपैयाँ पर्दछ ।
समग्रमा हिरो ड्यास अत्याधुनिक सुविधायुक्त फेसनेवल र स्मार्ट स्कुटर हो |
यसलार्इ स्टाइल र लक्जरीको संयोजन भन्दा फरक पर्दैन् |
यही बिशेषताका कारण हिरो ड्यासले नेपाली सडकमा ड्यासिङ उपस्थीति जनाउने बिश्वास गर्न सकिन्छ ।






﻿
२४ माघ, काठमाडौंं |
इन्धन मूल्य घटेसँगै सार्वजनिक सवारीको भाडादर घट्ने अपेक्षामा रहेका काठमाडौंवासी निराश बन्नुपर्ने भएको छ |
यातायात व्यवस्था विभागले तयार गरेको प्रस्तावमा छोटो दुरीको सवारी भाडा यथावत राखिएको छ भने लामो दुरीका भाडा नगण्यरुपमा घटाइएको छ ।
प्रस्ताव जस्ताको तस्तै पारित भएमा अहिले २१ रुपैयाँसम्म तिर्नुपर्ने रुटमा भाडा घट्ने छैन |
यसको मतलब काठमाडौंवासीले पुरानै भाडा तिनुपर्ने हुन्छ |
प्रस्तावअनुसार प्रत्येक १ सय किलोमिटरको दुरीमा साविकको भाडाभन्दा ५ रुपैयाँ कम हुने छ |
यो नगण्य गिरावट हो ।
डिजेल र पेट्रोलको मूल्य सस्तिएपछि विभागले ब्यवसायीसँग छलफल गरेर वैज्ञानिक भाडादर कायम गरेको विभागका महानिर्देशक चन्द्रमान श्रेष्ठले दावी गरे |
विभागको प्रस्ताव अहिले भौतिक पूर्वाधार तथा यातायात व्यवस्था मन्त्रालयमा पुगेको छ |
मन्त्रालयले निर्णय गर्नासाथ नयाँ भाडादर लागू हुनेछ ।
न्युनतम भाडा १३ रुपैयाँ
विभागले ४ किलोमिटरसम्मको न्युनतम भाडादर पुरानै १३ रुपैयाँ कायम राखेको छ |
यसअनुसार सार्वजनिक सवारीमा ४ किलोमिटरसम्म यात्रा गर्नेले पुरानै दरमा गाडीभाडा तिनुपर्ने भएको छ ।
१६ किलोमिटरभन्दा माथिको रुटमा गुड्ने सवारी साधनको भाडा भने थोरै घटाउन प्रस्ताव गरिएको छ |
यसअघि १६ किलोमिटरसम्म यात्रा गर्नेले २३ रुपैयाँ तिर्नुपर्नेमा अब २२ रुपैयाँ तिर्नुपर्ने हुन्छ ।
यसैगरी १९ किलोमिटरसम्मको भाडा २४ रुपैयाँ रहेकोमा २३ रुपैयाँ र १९ किलोमिटर भन्दा माथिको भाडा २५ रुपैयाँबाट २४ रुपैयाँ बनाउने विभागले निर्णय गरेको छ ।
बिहीबार प्रधानमन्त्री केपी शर्मा ओलीले पनि यातायात मन्त्रालयलाई तत्काल भाडा घटाउन  निर्देशन दिएका थिए |
एमाओवादी, वैद्य माओवादी र विप्लव माओवादीले पनि भाडा समायोजन गर्न माग गर्दै संयुक्तरुपमा आन्दोलन गर्दै आएका छन् ।

﻿
६ फागुन, काठमाडौं |
भारतीय गाडी निर्माता कम्पनी टाटा मोटर्सको नयाँ पिकअप एस मेगा नेपाली बजारमा आएको छ |
टाटा मोटर्सको नेपाली बिक्रेता सिप्रदी ट्रेडिङ प्रालीले एक टन पेलोड क्षमताको नयाँ पिकअप भित्राएको हो ।
नयाँ पिकअप नेपालमा अत्यन्तै उपयोगी हुने कम्पनीको दाबी छ |
यसमा ८०० सीसीको डिकोर डिजेल इञ्जिन जडान गरिएको छ |
तीस लिटरको ट्यांकी भएको एस मेगाले २०.६ किलोमिटर प्रतिलिटर माइलेज दिने बताइएको छ ।
यसमा नयाँ र हलुका बजनको आल्मुनियम इञ्जिन प्रयोग गरिएको छ |
३७५० आरपीएममा अधिकतम ४० एचपीको पावरसहित आफ्नो वर्गमा उत्कृष्ट बनेको छ |
कम्पनीका अनुसार यो गाडी भारी लोड भएको बेलामा पनि सजिलै चलाउन सकिन्छ ।

यो गाडीमा ९० केएमपिएचको उत्कृष्ट स्पिड क्षमता छ |
घुमाउरो तथा अप्ठेरो बाटोमा पनि यो गाडी छिटो घुमाउन वा बदल्न सकिने कम्पनीको दबी छ |
यसमा ठूलो सि.५४ को फ्रन्ट ब्रेक र २५४ मिलिमिटरको डिस रियर ब्रेक रहेको छ ।
कम्पनीले यो गाडीको खरिदमा एक वर्षको फुल इन्स्योरेन्स र कर पनि तिरिदिने बताएको छ |
गाडीमा दुई वर्ष वा ७२ हजार किलोमिटरको वारेन्टी समेत प्रदान गर्ने बताइएको छ |
देशभर रहेका २५ वटा सर्भिस सेन्टरबाट गाडी सर्भिसिङ गर्न सकिने छ ।
नेपाली बजारमा नयाँ एस मेगाको मूल्य १३ लाख ५५ हजार रुपैयाँ तोकिएको छ |
सोतो र निलो रङमा उपलब्ध यो गाडी सानो पिकअप सेग्मेन्टअन्तर्गत सबैभन्दा कम मूल्यको भएको कम्पनीको दाबी छ ।
भिडियो हेर्नुहोस्


 

﻿
६ फागुन, काठमाडौं |
टिभिएस मोटरसाइकलको नेपाली बिक्रेता शंकर ग्रुप सिराहाको गोल बजारमा शो-रुम खेलेको छ |
जगदम्बा मोटर्सका उपाध्यक्ष दीपक कुमार अग्रवाल र माहाबिर अटोमोबिल्सका महेश शर्माले संयुक्त रुपमा शो-रुम उदघाटन गरे ।
शो-रुममा टिभिएसका सम्पूर्ण बाइक तथा स्कुटरहरु बिक्रीमा राखिएको छ |
अपाचे १६० सिसी, अपाचे १८० सिसी, जुपिटर, विगो, जेस्ट, फिनिक्स १२५ र स्टारसिटी प्लस ११० शो-रुममा छन् ।
शो-रुम उदघाटन कार्यक्रममा नयाँ अपाचे आरटिआर म्याट ब्लु एडिसन र तराई भेगका लागि विशेष उपयुक्त सय सिसीको टिभिएस स्पोर्ट पनि प्रदर्शनीको लागि राखिएको थियो ।

﻿
३ चैत, काठमाडौं |
यामाहा बाइक तथा स्कुटरको नेपाली बिक्रेता एमएडब्ल्यू इन्टरप्राइजेजले ‘यामाहा फेस अफ फेसिनो’ प्रतियोगिता सुरु गरेको छ |
मिस नेपाल-२०१६ का अन्तिम प्रतिस्पर्धीहरुलाई लिएर कम्पनीले प्रतियोगिता सुरु गरेको हो ।
प्रतियोगिता अन्तर्गत एक जना भोटरले यामाहा फेसिनो स्कुटर जित्न सक्ने कम्पनीले जनाएको छ |
मिस नेपाल प्रतियोगिताको अन्तिम प्रतिस्पर्धामा छनौटमा पर्न सफल १९ जना प्रतिनिधिहरु यामाहाको आधिकारिक फेसबुक पेज तथा शो-रुम भोटिङ प्रतिस्पर्धामा जानेछन् ।
यामाहाको फेसबुक पेजमार्फत भोटरले आफुलाई मन परेको एक वा बढी मिस नेपाल प्रतिस्पयोगीलाई भोटिङ गर्न सक्नेछन् |
प्रतियोगीलाई भोटिङ गर्ने एक जना भाग्यशाली भोटरले लक्की ड्र मार्फत स्कुटर जित्नेछ |
यामाहाको कुनै पनि शो-रुममा गएर भोटिङ गर्न सकिने कम्पनीले जनाएको छ ।

कम्पनीले मिस नेपाल प्रतियोगिताको ग्रान्ड फाइनलमा एक जना प्रतियोगीलाई ‘यामा फेस अफ फेसिनो’ शिर्षकमा सम्मानित गर्ने भएको छ |
बिजेता छनौटका मापदण्ड ५० प्रतिशत फेसबुक भोटिङ र यामाहा शो-रुम भिजिटबाट र बाँकी ५० प्रतिशत जुरी प्यानलको निर्णयबाट हुने बताइएको छ ।
‘यामाहा फेस अफ फेसिनो’ बिजेता मिस नेपाल प्रतियोगीले यामाहाको विशेष पुरस्कारको साथै भविष्यमा हुने यामाहाको अभियाना तथा कार्यक्रममा सहभागी हुने मौका प्राप्त गर्नेछिन् ।
कम्पनीले यामाहाको प्रशिक्षित पेसेवर प्रशिक्षकद्धारा यामाहा सेफ राइडिङ अन्तर्गत चालक तथा पैदलयात्रीलाई सडकको सुरक्षाको बारेमा जानकारी दिएको छ |
यस्तो कार्यक्रम काठमाडौंभित्र र बाहिर गरी २० वटा भन्दा बढी कलेजमा दिइसकेको कम्पनीले जनाएको छ ।

कम्पनीले सामाजिक उत्तरदायित्व अन्तर्गत मिस नेपालका सबै १९ जना प्रतियोगीहरुको उपस्थितीमा बानेश्वर चोडकमा सडक सुरक्षाका बारेमा चेतनामुलक कार्यक्रम अन्र्तगत विभिन्न किसिमका ट्राफिक नियम सम्बन्धी पर्चा/पम्पलेटहरु वितरण गरेको छ ।

﻿
४ चैत, काठमाडौं |
शंकर ग्रुपअन्तर्गतको जगदम्बा मोटर्सले इटहरीमा टिभिएस बाइकको शो-रुम खोलेको छ |
पारस अटोमोबाइल्सले इटहरीमा टिभिएस बाइक तथा स्कुटर बिक्री वितरण गर्ने भएको हो ।
शो-रुममा टिभिएसका सम्पूर्ण बाइक तथा स्कुटरहरु उपलब्ध हुने बताइएको छ |
खासगरी, अपाचे १६० सिसी, अपाचे १८० सिसी, जुपिटर, विगो, जेस्ट, स्पोर्टस १००, फिनिक्स १२५ र स्टारसिटी प्लस ११० उपलब्ध हुनेछन् ।
इटहरीको शो-रुमसँगै टिभिएसका नेपालभरी ६५ वटा सर्टिफाइड सर्भिस प्वाइन्ट र ६१ वटा शो-रुमहरु पुगेका छन् |
कम्पनीले शो-रुमहरुबाटसेल्स, सर्भिस र स्पेयर्स सेवा प्रदान गर्नेछ ।
टिभिएस मोटर भारतको तेस्रो ठुलो दुई पाङग्रे बिक्रेता भएको दाबी गरिएको छ |
टिभिएस मोटर कम्पनीको वाषिर्क उत्पादन क्षमता ३० लाख दुई पाङग्रे र १.२ लाख तीन पाङग्रे सवारी साधन रहेको छ ।

﻿
१० चैत, काठमाडौं |
सिजी मोटोकोर्पले ललितपुरको बालकुमारीमा सुजुकी मोटरको एक्सक्लुसिभ शो-रुम खोलेको छ |
नारायण अटो बिजनेश नामक शो-रुमको सिजी मोटोकोर्पका प्रबन्ध निर्देशक अरुण कुमार चौधरीले उद्घाटन गरे ।
नयाँ शो-रुमसँगै सुजुकी मोटरका ३० वटा आउटलेट पुगेका छन् |
नयाँ शो-रुममा अल्टो, अल्टो के१०, वागनर, स्वीफ्ट, सेलेरियो, डिजायर, ओम्नी भ्यान, ओम्नी कार्गो र इको, एस-क्रस, सेडान र सुजुकी सियाज लगायतका गाडीहरु राखिएको छ ।
कार्यक्रममा सिजी मोटोकर्प प्रवन्ध निर्देशक चौधरीले भने ‘ग्राहकहरुलाई सर्वसुलभ तरिकाले सुजुकि गाडि उपलब्ध गराउने हाम्रो प्रतिबद्धता पूरा गर्ने क्रममा, बालकुमारी, ललितपुरमा विश्वस्तरीय नयाँ शोरुम खुलेको घोषणा गर्न पाउँदा हामी अत्यन्त खुसी छौं ।’ शो-रुम सञ्चालनमा आएको अवसर पारी बालकुमारी शोरुममा २० हजार नगद छुट दिने भएको छ ।

﻿
१८ चैत, काठमाडौं |
महिन्द्रा गाडीको नेपाली बिक्रेता अग्नि इन्कर्पाेरेटले नयाँ महिन्द्रा केयुभी-१०० गाडीको बुकिङ खुल्ला गरेको छ |
इन्ट्री लेभलको यस एसयुभी गाडीलाई ‘दी योङ एसयुभी’ संज्ञा दिइएको छ ।
यो गाडीले ग्राहकलाई उत्कृष्ट डिजाइन, स्टाइलिस र आरामदायी इन्टेरियर तथा सजिलो हृयान्डलिङका साथै हृयाचब्याक गाडीको मूल्यमा एसयुभी गाडीको अनुभव गराउने कम्पनीको दाबी छ |
केयुभी विभिन्न ६ रङमा उपलब्ध छ |
कम्पनीले केयुभी गाडीमा २ वर्षको वारेन्टी दिने बताएको छ ।
यसमा सुरक्षाका लागि एबीएस तथा डुअल एयरब्यागका साथै आफ्नो वर्गमै पहिलो डुअल रियर फग लाइट जस्ता सुविधाहरु राखिएको छ |
एसयुभी गाडीमा जस्तो यसमा पनि खुल्ला स्थान र ६ जनासम्म व्यक्तिहरु आरामसँग बस्न मिल्ने गरी एड्जस्टेवल सिटहरु रहेका छन् ।
गत जनवरीमा भारतमा सार्वजनिक गरिएको केयुभी १०० ले भारतीय बजारमा लोकपि्रयता कमाइसकेको छ |
अहिलेसम् मभारतमा २५ हजारभन्दा बढी केयुभी १०० बुकिङ भइसकेको कम्पनीको दाबी छ ।
﻿
२५ चैत, काठमाडौं |
सुजुकी मोटरको नेपालका लागि आधिकारिक विक्रेता सिजी मोटोकर्पले नयाँ बर्षको अवसरमा ‘हृयाप्पी न्यू कार’ योजना ल्याएको छ ।
कम्पनीले यस योजना मार्फत ग्राहकलाई तीन लाख रुपैयाँसम्म नगद वचत गर्नसक्ने अवसर प्रदान गरेको छ ।
सिजी मोटोकर्पले सार्वजनिक गरेको ‘हृयाप्पी न्यू कार’ योजनामा ग्राहकले ०.५ प्रतिशतको न्यून ब्याजदरमा फाइनान्स सुविधा प्राप्त गर्न सक्नेछन् |
यसैगरी यस कारको खरिदका लाग्ने सडक दस्तुर र नामसारी शुल्क कम्पनी आफैंले व्यहोर्ने छ ।
यो योजना २०१६ मोडलका एसक्रस, सियाज, डिजायर, सेलेनो, वागनर, अल्टो के१०, अल्टो, स्वीफ्ट लगाएतका गाडीहरुमा उपलब्ध गराएको छ ।
सुजुकीको मुलुकभर विभिन्न २६ शहरका ३० वटा आधिकारिक विक्री कार्यालय र २० वटा सर्भिस सेन्टर रहेका छन् ।

﻿
६ चैत, काठमाडौं |
महिन्द्राको नेपाली बिक्रेता अग्नि इन्कर्पोरेटले टफ, बोल्ड तथा स्टाइलिस ट्रु ब्ल्यू एसयुभी गाडी टियुभी ३०० नेपाली बजारमा भित्राएको छ ।
टियुभी ३०० गाडी टि–फोर, टि–सिक्स र टि–एट गरी तीन भेरियन्टमा उपलब्ध रहेको कम्पनीले जनाएको छ |
कम्पनीका अनुसार टि–फोर मूल्य ३५ लाख ९५ हजार रुपैयाँ रहेको छ |
त्यस्तै, टि–सिक्स प्लसको ३८ लाख ९५ हजार र टि–एटको ४४ लाख ९५ हजार रुपैयाँ मूल्य तोकिएको छ ।
सात सिट क्षमताको यो गाडी बोल्ड डिजाइन तथा स्टाइलमा उपलब्ध छ |
क्रोम क्रोम इन्सर्टस् भएको बोल्ड ग्रिल, स्ट्याटिक बेन्डिङ हेडल्याम्प्, स्टाइलिश स्की ¥याक्स् तथा स्पोर्टी एलोय व्हील्सले “टफ” तथा “म्यास्कुलिन” स्वरुप दिएको छ ।

 
यसमा राखिएको क्रोम फिनिस सहितबेज तथा प्रिमियम ब्ल्याकको डुअल टोनको इन्टिरियर, आकर्षक हेक्सागन सेन्टर बेजेल, पियानो–ब्ल्याक सेन्टर फेसिया, २ डिन अडियो भएको इन्फोटेन्मेन्ट सिस्टम तथा स्टीयरिङमै जडित अडियो तथा फोन कन्ट्रोलले इन्टेरियर डिजाइन आकर्षब बनाएको छ ।
गाडीमा यात्रु तथा चालकको सुरक्षाका लागि विशेष ध्यान दिइएको छ |
बलियो अनि टफ बडी सेल, हाइड्रो–फम्र्ड् क्रस टिप्स्, डुअल एयरब्याग, एबीएस तथा इबीडी र अटोमेटिक डोरजस्ता फिचर्सहरुका कारण गाडीले अधिकतम सुरक्षाको अनुभव प्रदान गर्छ ।
यसमा स्ट्याटिक बेन्डिङ हेडल्याम्प्, ब्रेक इनर्जी रिजेनेरेशन, इन्टेलीपार्क रिभर्स असिस्ट्, स्टीयरिङमा जडित अडियो तथा फोन कन्ट्रोल, भ्वाइस मेसेजिङ सिस्टम्, ड्राइभर इन्फर्मेशन सिस्टम, फ्लो मि होम तथा लिड मि टु भेहिकल हेडल्याम्प्स्, माइक्रो–हाइब्रिड टेक्नोलोजी तथा महिन्द्राको ब्लु सेन्स मोबाइल एप पनि राखिएको छ ।


﻿
९ वैशाख, काठमाडौं |
टाटा मोर्टसले नेपाली ग्राहकहरुका लागि पेसेन्जर भेहिकलमा विशेष सुविधा तथा सेवाहरु सार्वजनिक गरेको छ |
कम्पनीले ९० मिनेटभित्र फास्ट ट्रयाक सर्भिस, ४८ घण्टामा कार मर्मत गरी डेलिभरी, सातै दिन र चौबिसै घण्टा ग्राहक सेवा केन्द्र, सर्भिसिङ कारको लागि फ्रि पिकअप र ड्रप सुविधा र टाटा मोटर्स कनेक्ट मोबाइल एप्लिकेशन लगायतका सेवा तथा सुविधाहरु सार्वजनिक गरेको हो ।
फास्टट्रयाक सर्भिसले मर्मतका लागि तोकिएको कुनै पनि सर्भिसिङ सेड्यूलमा ग्राहकहरुलाई ९० मिनेटभित्र गाडी डेलिभरि गरिदिने छ |
नेपालमा यस किसिमको प्रतिबद्धता व्यक्त गर्ने सम्भवत टाटा मोटर्स पहिलो भएको कम्पनीको दाबी छ ।
जेस्ट, बोल्ट र सफारी स्ट्रोम गाडीको मर्मत सम्भारका कार्यहरु ४८ घण्टाभित्र सम्पन्न गरिने छ |
यदि यसो नभएको खण्डमा ग्राहकहरुले तिर्नुपर्ने सम्पूर्ण रकम, लेबर चार्ज र स्पेयर पार्टसहरु निःशुल्क रुपमा प्राप्त गर्ने कम्पनीले जनाएको छ |
पेसेन्जर भेहिकल सेग्मेन्टमा नेपालमा यस्तो किसिमको सुविधा पहिलो पटक प्रदान गरिएको हो ।
सात दिन चौविस घण्टे ग्राहक सेवा केन्द्रले ग्राहकहरुका लागि आवश्यक सम्पूर्ण सल्लाह सुझाव दिनुका साथै काठमाडौं उपत्यकाभित्र गाडी ब्रेकडाउनका लागि समेत सहायता प्रदान गर्दछ ।
टाटा मोटर्स् कनेक्ट विभिन्न एन्ड्रोइड र आईओएसअन्तर्गतका मोबाइल एप्लिकेशनमा आधारित सेवा हो |
जसले गाडी विक्रीपश्चताकासुविधाहरुको बारेमा जानकार हुनका लागि  ग्राहकहरुलाई हरेक क्षण कम्पनीको सम्पर्कमा रहनको लागि मद्दत गर्दछ ।
त्यसका लागि ग्राहकहरुले जुनसुकै बेला आकस्मिक कल, नेपालभित्र जहाँ भएपनि आफ्नो नजिकैको वर्कशपमा सम्पर्क, एडभान्स बुकिङ सेवा प्राप्त गर्न सक्नेछन् भने कम्पनीप्रति आफ्ना गुनासोहरु पनि प्रदान गर्न सक्नेछन् ।
सिप्रदी ट्रेडिङको सहकार्यमा टाटा मोटर्सले काठमाडौं उपत्यकाभित्र सेड्यूल सर्भिसका लािग निःशुल्क पिकअप र ड्रप सर्भिस समेत प्रदान गर्ने बताइएको छ ।

﻿
१० वैशाख, काठमाडौं |
नेपालगञ्ज सनराइज यातायात व्यवसायी संघ बाँकेले जाजरकोेटका लागि सुविधा सम्पन्न टाटा सुमो गाडी सञ्चालनमा ल्याएको छ |
पुरानो गाडीहरु सञ्चालन हुँदै आएको सो रुटमा बिहिवारबाट सुबिधा सम्पन्न गाडीहरु सञ्चालनमा आएका हुन् ।
एक कार्यक्रमबीच समितिका अध्यक्ष, पदाधिकारी र सदस्यहरुले जाजरकोट र नेपालगञ्जबाट संयुक्त रुपमा टाटा सुमो यातायात उद्घाटन गरे |
एसीजडित उक्त गाडी पहिलो पटक जाजरकोटमा सञ्चालन भएको हो ।
न्ोपालगञ्जबाट दैनिक चारपटक सो गाडी सञ्चालन हुनेछ |
जाजरकोटका सर्बसाधारणहरुको सुबिधालाई ध्यान राख्दै गाडीहरु सञ्चालनमा ल्याएको सो समितिका उपाध्यक्ष प्रविण बिसीले जानकारी दिए ।
जायज भाडा लिएर हामी सर्वसाधारणलाई सुविधा सम्पन्न गाडीमा यात्रा गराउने कम्पनीको लक्ष्य छ |
नेपालगञ्जदेखि सल्लीबजार हुँदै जाजरकोट पुग्ने यात्रुबाहक बसहरु अत्यन्त पुराना छन् |
यात्रुहरु जोखिम मोलेर त्यस्ता बसहरुमा यात्रा गर्न बाध्य छन् ।

﻿
१३ वैशाख, काठमाडौं |
कोरियाली मोटर्स कम्पनी हुन्डाई लगातार नेपालमा सबैभन्दा बढी कार बिक्री गर्ने कम्पनी बन्न सफल भएको छ |
आर्थिक वर्ष २०१४/१५ मा दुई हजार ७२४ कार बिक्री गर्दै हुन्डाइले पहिलो स्थान कायम राखेको हो ।
अघिल्लो वर्ष २०१३/०१४ मा पनि हुन्डाइ पहिलो नम्बरमै रहेको थियो |
त्यतिबेला हुन्डार्इका २ हजार १७ कार बिक्री भएका थिए |
गत वर्ष नेपालमा १० हजार ९०६ थान कारहरू बिक्री भएका थिए |
जसमध्ये हुन्डाइको हिस्सा २४.९५ प्रतिशत रहेको छ |
नेपालमा हुन्डाइ गाडी लक्ष्मी समूहले बिक्री गर्दै आएको छ ।
अघिल्लो वर्ष झैँ गएको वर्ष पनि जापानीज ब्रान्ड सुजुकी दोस्रो नम्बरमा रहेको भन्सार विभागको तथ्यांकले देखाउँछ |
एक वर्षमासुजुकीले २ हजार ७११ थान गाडी बिक्री गरी २४.८६ प्रतिशत बजार हिस्सा ओगट्न सफल भएको छ |
नेपालमा सुजुकी गाडी सिजी मोटोकोर्पले बिक्री गरिरहेको छ ।
बिक्री भएका कुल कारहरुमध्ये हुन्डाइ र सुजुकीले आधा हिस्सा ओगट्न सफल भएका छन् |
दुबै कम्पनीले नेपालमा इन्टि्र लेवलदेखि महंगा गाडीसम्म बिक्री गर्दै आएका छन् |
खासगरी हुन्डाइको इओएन र आइटेन तथा सुजुकीको अल्टो गाडी बढी बिक्री भएका छन् |
पछिल्लो समय दुबै गाडीहरु ट्याक्सीमा समेत प्रयोग गरिँदै आएको छ ।
सबैभन्दा बढी कार बिक्री गर्ने तेस्रो कम्पनीमा भारतीय मोटर्स टाटा पर्न सफल भएको छ |
त्यस्तै, अमेरिकन ब्रान्ड फोर्ड चौथो नम्बरमा परेको छ भने भारतीय ब्रान्ड महिन्द्रा पाँचौं नम्बरमा पर्न सफल भएको छ |
टाटा र महिन्द्राले पछिल्लो समय प्यासेञ्जर कारमा जोड दिइरहेका छन् ।
गएको वर्ष कारको बिक्री समेत बढेको विभागको तथ्यांकले देखाउँछ |
अधिकांश ब्रान्डको बिक्री केही न केही रुपमा बढेको देखिन्छ |
आर्थिक वर्ष २०१३/२०१४ मा ८ हजार ९१८ कारहरु बिक्री भएकोमा २०१४/१५ मा १० हजार ९०६ कारहरु बिक्री भएका छन् |
भूकम्प र भारतीय नाकाबन्दीका बिचमा पनि कार बजार प्रभावित भएन ।
नेपालमा धेरै कार बिक्री हुने पाँच ब्रान्डहरू
ब्रान्ड
आ.व. २०१३/१४
आ.व. २०१४/१५
बजार हिस्सा (%)
हुन्डाई
२०१७
२७२४
२४.९५
सुजुकी
१८५६
२७११
२४.८३
टाटा
११९७
१२०३
११.०३
फोर्ड
१०३८
१०६७
१०.७३
महिन्द्रा
५६६
९५२
९.३३
तेस्रो स्थानमा देखिएको टाटा मोटर्सले ०१४/१५ मा १२ सय ३ थान प्यासेन्जर गाडी बिक्री गरेको छ |
जुन ११.०३ प्रतिशत बजार हिस्सा हुन आउँछ |
अघिल्लो वर्ष टाटाले ११ सय ९७ थान गाडी बिक्री गर्न सकेको थियो |
नेपालमा सिप्रदी ट्रेडिङले टाटा गाडी बिक्री गर्दै आएको छ ।
चौथो नम्बरमा परेको फोर्डले ०१४/१५ मा १ हजार ६७ सवारी बिक्री गर्दै १०.७३ प्रतिशत बजार हिस्सा ओगट्न सफल भएको छ |
फोर्डको आधिकारिक बिक्रेता जिओ फोर्डले अघिल्लो वर्ष १ हजार ३८ सवारी बिक्री गर्न सफल भएको थियो ।
महिन्द्राले एक वर्षमा ९५२ गाडीहरु बिक्री गर्दै पाँचो नम्बर ओगट्न सफल भएको छ |
महिन्द्राले नेपालमा एसयुभी प्यासेञ्जर गाडीहरु बिक्री गर्दै आएको छ |
महिन्द्राको बोलेरो, एक्सयुभी, टियुभी गाडीले प्यासेञ्जर गाडीको बजार हिस्सा बढाउँदै लगेका छन् ।
अघिल्लो वर्ष ५६६ प्यासेञ्जर गाडी बिक्री गरेको महिन्द्राले गत वर्ष झण्डै दोब्बर पुर्‍याउन सफल भएको छ |
महिन्द्राले गएको वर्ष प्यासेञ्जर गाडीमा ९.३३ प्रतिशत बजार हिस्सा ओगट्न सफल भएको छ |
नेपालमा महिन्द्रा गाडी अग्नि इन्कर्पोरेट प्रालीले बिक्री गर्छ ।
अन्य ब्रान्डहरुको अवस्था
यसैगरी फक्सवागन गाडी ५ सय २१ थान बिक्री भएका छन् |
फक्सवागनको पोलो सबैभन्दा बढी रुचाइएको कार हो |
अघिल्लो वर्ष फक्सवागनका ४९२ थान कार बिक्री भएका थिए ।
टोयोटाले ४४८ थान कार बिक्री गर्न सफल भएको छ |
होन्डा कारको बिक्री भने गएको वर्ष घटेको देखिन्छ |
अघिल्लो वर्ष ३२६ प्यासेन्जर कार बिक्री गरेको होन्डाले २०१४/१५ मा भने २११ कारमात्र बिक्री गरेको छ ।
स्कोडाले अघिल्लो वर्ष १५५ कार बिक्री गरेकोमा २०१४/१५ मा भने १२० वटामात्र कार बिक्री गरेको छ |
नेपालमा स्कोडा एमएडब्लू इन्टरप्राइजेजले बिक्री वितरण गर्दै आएको छ |
०१४/१५ मा फियाटले १ सय १२ सवारी विक्रि गरेको छ |
अघिल्लो वर्ष फियाटका ५९ गाडी बिक्री भएका थिए |
निसानले ०१४/१५ मा ७९ सवारी बिक्री गरेको छ |
निसानले अघिल्लो वर्ष ५८ कार बिक्री गरेको थियो ।
आर्थिक वर्ष २०१३/०१४ मा १५८ कारहरु बिक्री गरेको कियाले गएको आर्थिक वर्षमा ७३ गाडीमात्र बिक्री गर्न सफल भएको छ |
कियाले पछिल्लो समय बजार हिस्सा गुमाउँदै गइरहेको देखिन्छ ।

﻿
वैशाख |
चितवनको बजारमा पहिलो पटक सुजुकीको बोलेनो कार सार्वजनिक गरेको छ |
सुजुकी कारको लागि चितवनको आधिकारिक विक्रेता जेपी मोर्टस चितवनले सुजुकीको प्रिमियम ह्याचब्याक कार बोलेनो सार्वजनिक गरेको हो ।
आकर्षक डिजाइनमा रहेको बोलेनो शुक्रबार चितवनको जिल्ला सदरमुकाम भरतपुरमा रहेको जेपी मोर्टस परिसरमा सार्वजनिक गरिएको थियो |
सुजुकी कम्पनीका लागि नेपालको आधिकारिक बिक्रेता सीजी मोटोकर्पको आधिकारिक विक्रेता रहेको जेपी मोर्टस्ले नेपालको काठमाडौंसगै चितवनमा पनि लामो समयदेखि प्रतिक्षारत पि्रमियम हृयाचब्याक कार सुजुकी बोलेनो उवासंघ चितवनका वरिष्ठ उपाध्यक्ष राजु श्रेष्ठ र जेपी मोर्टस्का प्रवन्ध निर्देशक प्रतिक श्रेष्ठले संयुक्त रुपमा सार्वजनिक गरेका हुन् ।
सो अवसरमा बोल्दै उवासंघ चितवनका वरिष्ठ उपाध्यक्ष श्रेष्ठले चितवनको बजारमा बलेनोले सबै ग्राहकवर्गहरुको मन जित्ने विश्वास व्यक्त गरे ।

जेपी मोर्टस्का प्रवन्ध निर्देशक प्रतिक श्रेष्ठ भने “इन्डियामा यसको व्यापक सफलता पछि नेपालमा काठमाडौंसागै चितवनमा जेपी मोर्टसबाट बलेनो लन्च गर्न पाउादा हामी धेरै खुसी छौं |
सुजुकी एक ग्लोवल मोडल हो |
यसमापरिष्कृत डिजाइन र उन्नत प्रविधि रहेको छ |
यसको आफ्नो वर्गमा उच्चतम इन्धन क्षमता रहेको छ |
साथै उनले ग्राहकवर्गहरुको चाहानलाई मध्येनजर गर्दै २ दुई महिना भित्र सेल्स, सर्भिस र स्पेर्यस पार्टस् जेपी मोर्टस परिसरबाट नै लिने पाउन प्रतिवद्धता पनि व्यक्त गरे ।
साथै “शुरुवाती मूल्य रु. २६,९९,००० का साथ चितवनको बजारमा बोलेनोको बुकिङ्ग खुल्ला गरिएको जेपी मोर्टस्का निर्देशक संजय महत्तोले बताए |
ग्राहकले सुजुकी बोलेनो फाइनान्सको लगि जेपी मोर्टस्ले एनआईसी एसिया, एनएमवी, स्टार्डण्डर चाटर बैक मार्फत विशेष व्याजदारको लाभ उठाउन सक्ने उनले जानकारी दिए ।
सीजी मोटोकर्पका डिलर इन्चार्ज मन्जुल अमात्यले कारको बिशेषता बताउादै भने,- भारतमा पाएको व्यापक सफलता पछि नेपालमा भित्र्याइएको बोलेनोमा परिष्कृत डिजाइन, उन्नत प्रविधि, आफ्नो वर्गमा उच्चतम इन्धन क्षमता भएकोले यसले बजारमा राम्रो गर्ने विश्वास छ ।’
यो पनि 
सुजुकीको हृयाचब्याक कार बोलेनो नेपाली बजारमा

﻿
२७ वैशाख, काठमाडाैं |
काठमाडौ |
सरकारले सवारी धनी प्रमाणपत्र -ब्लु-बुक) लाई पनि स्मार्ट कार्डमा रुपान्तरण गर्ने घोषणा गरेको छ ।
गत मंसिरदेखि सवारी चालक अनुमतिपत्र (लाइसेन्स) लाई स्मार्टकार्ड प्रणाली लागू गरेको यातायात व्यवस्था विभागले नै ब्लु-बुकलाई पनि उच्च प्रविधियुक्त विद्युतीय कार्डमा रुपान्तरण गर्ने योजना बनाएको हो ।
यसका लागि झण्डै ३ अर्व खर्च हुने विभागका महानिर्देशक चन्द्रमान श्रेष्ठले अनलाइनखबरलाई जानकारी दिए ।
आगामी आर्थिक वर्षदेखि ब्लु-बुकलाई स्मार्टकार्डमा रुपान्तरण गर्न सुरु गरिने विभागका उनले बताए |
त्यसका लागि ग्लोबल टेण्डर आह्वान गर्ने विभागको तयारी छ ।
ब्लु-बुकलाई स्मार्ट कार्डमा रुपान्तरण गरेपछि सवारी धनीलाई बोकेर हिँड्न र प्रयोग गर्न सहज हुनेछ |
त्यसपछि सवारी धनी र सवारीका विवरणहरु विद्युतीय रेकर्डमा रहनेछन् ।
कस्तो हुन्छ स्मार्ट ब्लु-बुक ?
अब जारी हुने स्मार्ट ब्लु-बुक अहिले जारी भइरहेको स्मार्ट लाइसेन्स जस्तै हुनेछ |
तर, त्यसमा सवारी धनिको फोटो भने रंगिन राखिने छ |
लाइसेन्समा सादा फोटोको प्रयोग भइरहेको छ ।
स्मार्ट ब्लु-बुक पनि स्मार्ट लाइसेन्सजस्तै क्रेडिट कार्डकै साइजको हुनेछ |
यो पनि पोलिकार्बोनेटबाट बन्ने भएकाले टिकाउ, बलियो र बोक्न सजिलो हुने विभागले जनाएको छ |
त्यसपछि सामान्य पर्समा पनि ब्लु-बुक बोकेर हिँड्न सकिने छ ।
यसमा सम्बन्धित सवारी र त्यसका धनीसँग सम्बन्धित सबै विवरणहरु राखिने छ |
कार्डमा जडान हुने धातुको चीपमा सवारी र सवारी धनीसँग सम्बन्धित विभिन्न डाटाहरु रहनेछन् ।
ती डाटालाई पनि लाइसेन्सको जस्तै गरी यातायात विभाग र प्रहरीले साझेदारी गरेर हेर्न सक्छन् |
स्मार्ट ब्लु-बुक प्रयोगमा आएपछि कितावका रुपमा हुने च्यातिने र विवरण मेटिने समस्याहरु हट्नेछन् ।
यसको चिपमा रहने डाटामा पनि स्मार्ट लाईसेन्समा जस्तै चालकको औंठाछाप र बायोमेटि्रक क्याप्चरसहित वास्तविक विवरणहरु पनि राखिनेछ ।
विद्युतीय प्रविधिको भएको हुनाले फर्जी र नक्कली ब्लु-बुकलाई यसले विस्थापित गर्नेछ |
सबै सवारीका बुकलाई स्मार्ट बनाएपछि सम्पूर्ण यातायत व्यवस्थालाई अनलाइन प्रणालीमा लैजाने काम सुरु हुने विभागका महानिर्देशक श्रेष्ठले बताए ।

﻿
२९ वैशाख, काठमाडौं |
अपि्रलिया बाइकको नेपाली बिक्रेता जेएनजे इन्टरनेशनले अप्रिलिया ओनर्स राइड सम्पन्न गरेको छ |
नेपाल मोटरसाइक्लिङ महासंघसँगको सहकार्यमा कम्पनीले र्‍याली आयोजना गरेको हो ।
अप्रिलिया इटिएक्स १५० र एसटिएक्स १५० मोडलप्रति नेपालीले देखाएको सकारात्मक प्रतिक्रियापछि यस्तो कार्यक्रम आयोजना गरेको कम्पनीको भनाई छ ।
अप्रिलिया बाइक धनिहरुको सहभागितामा सानो गौरचणबाट सुरु भएको र्‍याली नक्साल, पुतली सडक, थापाथली जावलाखेल हुँदै काभ्रेको धुलिखेलस्थित हिमालयन मोटरल्याण्डमा पुगेर सम्पन्न भएको थियो |
मोटरसाइकल जिमखानामा अविरल मगर र स्लो रेसमा कान्छा डंगोल बिजयी भएका थिए |

त्यसैगरी र्‍यालीको अन्तिम चरणमा हिमालयन मोटरल्याण्डबाट काभ्रेकै हिमालयन हाउस रिसोर्टमा पुगी र्‍याली समापन भएको थियो ।
कम्पनीले छिट्टै १२५ देखि १२ सय सीसीसम्मका अप्रिलिया बाइकहरु नेपलामा छिट्टै ल्याउन लागेको जनाएको छ |
अहिले अप्रिलिया सानो गौचरणसहित चारवटा शोरुमबाट बिक्री भइरहेको छ |


﻿
२९ वैशाख, काठमाडौं |
चर्चित सामसुङ मोबाइल बिक्रेता आईएमएस ग्रुपले कोरियन साङयोङ गाडी बिक्री सुरु गरेको छ |
आईएमएसले बुधबारदेखि आधिकारिक रुपमा साङयोङ गाडी बिक्री सुभारम्भ गरेको हो ।
यसअघि साङयोङ गाडी राजेशकाजी श्रेष्ठले बिक्री गर्दै आएका थिए |
आइएमएस साङयोङको आधिकारिक बिक्रेता बनेर अटो व्यवसयामा प्रवेश गरेको छ |
नेपालमा सवारीका पारखी बढ्दै गएपछि अटो व्यवसायमा प्रवेश गरेको कम्पनीका अध्यक्ष दीपक मलहोत्राले बताए ।
पछिल्लो समय नेपालीको आर्थिक अवस्था र जीवनशैली परिवर्तन भएको छ |
कुनै समय विलासी मानिने निजी सवारी अहिले अत्यावश्यक बनेको छ |
‘नेपालको यही बजारलाई सम्बोधन गर्ने लक्ष्य लिएर आइएमएस मोटर्स् स्थापना गरेका हौं’ मलहोत्राले भने ।
साङयोङ राम्रो ब्रान्ड हुँदा हुँदै पनि पछाडि परेको बताउँदै अध्यक्ष मलहोत्राले अब आक्रमक बजार विस्तारमा लाग्ने बताए |
गाडी बिक्री गर्नेमात्र नभई बिक्रीपछिको सेवालाई पनि प्राथमिकतामा राख्ने उनको भनाई छ |
गाडी किन्नेहरुले बिक्री पछिको सेवामा निकै चासो राख्ने गर्छन् ।
अहिले साङयोङको आधिकारिक शो-रुम राजदरबार उत्तर ढोकामा रहेको छ |
साङयोङका ललितपुरको ज्वागलस्थित यएन पार्कमा अटो होम प्राली र रातोपुलमा अटो भिलेज प्राली गरेर दुईवटा आधिकारिक सर्भिस सेन्टर रहेका छन् ।
आगामी दिनमा साङयोङका शो-रुम र सर्भिस सेन्टरहरु देशका मुख्य शहरमा विस्तार गर्ने आइएमएसले लक्ष्य लिएको छ ।
आइएमएसले छिट्टै टिभोली एक्सएलभी मोडल पनि बजारमा ल्याउन लागेको अध्यक्ष मलहोत्राले बताए |
मार्केमा आफ्नो उपस्थिती बलियो बनाउन भेराइटी धेरै चाहिने हुँदा नयाँ मोडल भित्राउन लागेको उनको भनाई छ ।
कम्पनीले यो वर्ष ७०/८० थान साङयोङ गाडी बिक्री गर्ने लक्ष्य राखेको छ |
साङयोङको नेपाली बजारमा टिभोली, कोरान्डो, रेक्सटन, किरोन र एक्टिओन गरी पाँचवटा एसयुभी मोडल छन् |
सबै कारहरु प्रिमियम मोडल हुन् ।
कम्पनीका अनुसार टिभोलीको मूल्य ५३ लाख ७५ हजार, कोरान्डोको मूल्य ७५ लाख २५ हजार, रेक्सटनको मूल्य ९९ लाख ७५ हजार र एक्टिओन स्पोर्टस्को मूल्य ५५ लाख रुपैयाँ रहेको छ ।
साङयोङका हरेक मोडलमा एबीएस तथा इबीडी सिष्टम, अल्ट्र हाई स्ट्रेन्थ स्टिलबाट बनेको बडी फ्रेम रहेको छ |
टिभोलीमा बढी बुट स्पेश, डुअल अटोमेटिक एसी, एक्टिभ एडब्लूडी, आकर्षक डे-टाइम रनिङ लाइट लगायतका सुविधा छन् ।

कोरान्डोमा ब्लुटुथ कनेक्टीभीटी, सात जनाको सिटिङ स्पेश, प्रिमियम लेदर इन्टेरियर, ३ ड्राइभरको सिट मेमोरी लगायतका सुविधा छन् ।
रेक्सटनमा आकर्षक एचआइडी हेडल्याम्प, फ्रन्ट डुअल एयरब्याग रहेको छ |
किरोनमा अल्ट्रा रिजिड स्टिल फ्रेम र नयाँ स्पोर्ट डिजाइनमा आरामदायी इन्टेरियर रहेको छ ।
आइएमएसले साङयोङ गाडी खरिद गर्ने पहिलो १४ ग्राहकका लागि विशेष स्क्रयाच कुपनमार्फत उपहार प्रदान गर्ने जनाएको छ |
उपहारमा बजाज पल्सर एनएस २००, सामसुङ एस ७ एज, ४० इञ्चको सामसुङ टिभी तथा वासिङ मेसिन रहेका छन् ।

﻿
३० वैशाख, काठमाडौं |
टाटा मोटर्सले ग्राहकका लागि नयाँ स्किम ‘टाटाको कार अफरै अफरको बहार’सार्वजनिक गरेको |
यस योजनामा टाटा मोटर्सका कारहरु किन्दा पक्का उपहार पाइने छ ।
कम्पनीका अनुसार टाटाको जेष्ट, बोल्ट र स्ट्रोम गाडीको खरिदमा यामहा एफजेड-एस, ५५ इञ्चको एलइडी थ्रिडी स्मार्ट सामसुङ टिभी, भेष्पा स्कुटर, सामङ एस सेभेन, जाइन्ट बाइसाइकल, म्याक बुक प्रो, सोनी होम थिएटर, आइफोन ६एस, आइप्याड प्रो, सामसुङ भिआर ग्लास,  सामसुङ नोट ५, सामसुङ  गियर र निकोन डिएसएलआर क्यामेरा जस्ता उपहारहरु प्राप्त गर्न सकिने छ ।
साथै, कम्पनीले २.९९ प्रतिशतसम्मको फाइनान्स सुविधा समेत उपलब्ध गराउने जनाएको छ |
ग्राहकले हरेक टेस्ट ड्राइभ र बुकिङमा पनि आकर्षक उपहारहरु प्राप्त गर्न सक्नेछन् |
यो अफर मे महिनाको अन्त्यसम्म लागू हुनेछ ।

﻿१६ जेठ, काठमाडौं |
सरकारले विद्युतीय सवारी साधन आयातमा लाग्ने भन्सार महसुलमा भारी छुट दिने घोषणा गरेको छ |
नयाँ बजेटमार्फत् सरकारले विद्युतीय सवारीमा भन्सार छुट दिने नीति लिएको हो ।
भन्सार विभागका महानिर्देशक शिशिरकुमार ढुंगानाका अनुसार अहिलेसम्म ठूला विद्युतीय सवारीमा १५ प्रतिशत भन्सार र १३ प्रतिशत भ्याट लाग्दै आएको छ |
सरकारले १५ प्रतिशत भन्सारलाई जम्मा एक प्रतिशतमा झारेको छ भने भ्याट १३ प्रतिशत यथावत लाग्ने छ ।
यसैगरी निजी प्रयोगका साना दुई पाङ्ग्रे स्कुटर तथा मोटरसाइकल र तीन पाङ्ग्रे रिक्सामा लगाउँदै आएको १५ प्रतिशत भन्सार महशुल १० प्रतिशतमा झरेको छ |
यी सवारीमा यसअघि पनि अन्तःशुल्क र भ्याट नलाग्ने व्यवस्था थियो ।
चारपाङ्ग्रे विद्युतीय सवारीमा अहिले ३० प्रतिशत भन्सार र १३ प्रतिशत भ्याट लाग्दै आएकोमा अब १० प्रतिशत भन्सार र १३ प्रतिशत भ्याट लाग्ने छ |
अर्थात् सरकारले बिद्युतीय कार तथा मोटरसाइकलमा लाग्दै आएको भन्सारमा झण्डै ६६ प्रतिशतको छुट दिने भएको छ ।
वातावरणविदहरुले लामो समयदेखि विद्युतीय सवारीमा लाग्ने कर शून्यमा झार्न माग गर्दै आएका थिए |
गत वर्ष भारतले नाकाबन्दी गरेपछि पुनः विद्युतीय सवारीमा कर घटाउने विषयमा लविङ भएको थियो ।
वातावरण मन्त्रालयले उतिखेरै भन्सार कम गरेर विद्युतीय सवारीलाई प्रर्बद्धन गर्ने खाका तयार गरेको भएपनि मन्त्रिपरिषदमा पेश हुन सकेको थिएन |
नयाँ बजेटमार्फत कर घटाउने घोषणा भएपछि अब बिद्युतीय सवारीको मूल्य सस्तो पर्ने छ ।

﻿
१७ जेठ, काठमाडौं |
कोरियन साङयोङ मोटर्सको नेपाली बिक्रेता आइएमएस मोटर्सले पोखराको होटल बाराहीमा ‘कस्टोमर मिट’ कार्यक्रम सम्पन्न गरेको छ |
कार्यक्रममा कम्पनीले साङयोङ मोटर्सका ग्राहकहरुलाई साङयोङ मोटर्स अब आइएमएस मोटर्सको भरपर्दाे सेवा सञ्जालसँग जुडेको जानकारी दिइयो ।
सोही अवसरमा कम्पनीले साङयोङका ग्राहकहरुसँग उनीहरुको ड्राइभिङ लक्जरीको बारेमा पनि बुझेको थियो |
कम्पनीका अनुसार विगतको ग्राहक अनुभव बटुलेमा भविष्यमा ग्राहकहरुलाई अझै उत्कृष्ट सेवा तथा सन्तुष्टि प्रदान गर्न सकिन्छ ।
आइएमएसले साङयोङका ग्राहकलाई भरपर्दो सेवा सञ्जालको साथमा रहेको विश्वास दिलाउन चाहेको छ |
सोही अवसरमा आइएमएसले पोखराको क्लब मोटर्सलाई आफ्नो आधिकारिक सर्भिस सेन्टर चयन गरेको छ ।
उक्त सर्भिस सेन्टरलाई ग्राहकहरुमाझ छिटो, अतुलनीय तथा विश्वस्नीय सेवा पस्कने केन्द्र विन्दूको रुपमा लिएको कम्पनीले जनाएको छ ।

﻿
१८ जेठ, काठमाडौं |
फोर्ड हेरिटेज ११३औं वर्षमा प्रवेश गरेको छ |
विश्वका धेरै मुलुकमा अहिले फोर्ड हेरिटेज वाषिर्कोत्सव मनाइँदै छ |
नेपालमा पनि फोर्डले ११३ वर्षे इतिहास स्मरण गर्दै अंग्रेजी महिना जुनभरी विभिन्न कार्यक्रमहरु गरेर फोर्ड हेरिटेज महिना मनाउँदै छ ।
यस वर्ष फोर्डलेे आफ्नो गाडीहरुको उत्कृष्टतालाई यस उत्सवको बिचमा राखेको छ |
फोर्डको एशिया प्यासिफिक क्षेत्रका लागि प्रबन्ध निर्देशक डेभिड वेष्टरम्यानले प्रत्येक वर्ष हेरिटेज मन्थ मनाउँदै आएको बताए ।
नेपालमा जुन महिनाभरी फोर्ड गाडीमा विशेष छुटको व्यवस्था गरेको जिओ फोर्डले जनाएको छ |
साथै, शो-रुममा आउने ग्राहक तथा टेस्ट ड्राइभ गर्नेहरुका लागि विशेष उपहारको व्यवस्था गरेको छ ।

जिओ फोर्डले ग्राहकहरुको रुचीलाई ध्यानमा राखेर स्पेशल मुभस् नाइट, गोकर्ट ट्रयाकमा विशेष रेसजस्ता कार्यक्रमहरु गर्ने जनाएको छ ।
फोर्डको रेसिङ इतिहास
फोर्ड रेसिङ इतिहास सन् १९०३ मा फोर्ड मोटर कम्पनीको सुरुवात हुनुभन्दा अगाडि नै शुरु भएको देखिन्छ |
सन् १९०१ मा हेनरी फोर्डले दर्शकहरुको रेसमा उत्साहजनक रुपमा सहभागिता भएको देखेपछि आफ्नो २६ हर्स पावर स्वीपसेटक त्यो जमानाको उत्कृष्ट ड्राइभर एलेक्सजडान्डर विन्टन विरुद्ध डेटोइटको  रेसमा सहाभागिता जनाए ।

उक्त रेसमा हेनरी फोर्डले एक हजार अमेरिकी डलर पुरस्कार जित्न सफल भएका थिए |
उक्त राशी र अरु लगानीकर्ताको रकमबाट हेन्री फोर्डले केही वर्षपछि फोर्ड मोटर कम्पनीको थालनी गरेको पाइन्छ ।
फोर्ड रेसिङको इतिहासमा हजार भन्दा बढी नासकार र दुई सयभन्दा बढी एफ वान रेसहरु जितेका छ |
फोर्डले आफ्नो इतिहासमा रेसिङबाट प्रेरित भई विभिन्न गाडिका मोडलहरु पनि बजारमा ल्याएको छ |
जसमध्ये मुस्ताङ र फोर्ड जिटी संसारभर उत्कृष्टताको उदाहरण बनेको छ
फोर्डको इतिहास

हेनरी फोर्डले एकसय वर्ष भन्दा पहिले यो कम्पनीको स्थापना गरेका थिए |
उनले गाडीको इतिहासमा फोर्डले अनपेक्षित परिवर्तन ल्याउने विश्वास लिएका थिए |
फोर्डका उत्पादनहरु इन्धनमैत्री र चलाउन सजिलो प्रमाणित छन् |
यसका लेमिनेटेड विण्डो अर्को विशेषता हो ।
नेपालमा फोर्डको प्रवेश
नेपालमा सन् २०१० मा फोर्ड प्रवेश गरेको हो |
त्यतिबेला देखिनै नेपाली ग्राहकहरुको रोजाइमा फोर्डका गाडीहरु परेको कम्पनीको भनाई छ |
फोर्ड कार सुरक्षित, मौलिक, इन्धनमैत्री र राम्रो सेवा दिने कम्पनीको दाबी छ ।
आज नेपालमा फोर्डका ११ विक्री तथा सर्भिस केन्द्रहरु छन् भने एक क्वीकलेन सर्भिस सेन्टर छ |
जिओ फोर्डका म्यानेजिङ डाइरेक्टर आकाश गोल्छाले फोर्डको नेपालमा सबैको विश्वास जित्न सफल भएको बताए |

﻿
﻿काठमाडौं । चौधौं हिमालयन ह्वाइट वाटर च्यालेन्ज २०१५आगामी मंसिर ११ गतेखेअि शुरु हुने भएको छ |
नेपाल एशोसिएसन अफ र्याफटिङ एजेनिसज (नारा) ले आयोजना गर्न लागेको सो प्रतिायोगितामा ५ सयभन्दा बढीको सहभागिता रहने आयोजकको दावी छ |
प्रतियोगिता ३ दिनसम्म चल्ने छ ।
अष्ट्रेलिया, क्यानडा, अमेरिका, चीन, मलेसियालगायत २० भन्दा बढी राष्ट्रका प्रतियोगीहरुको सहभागिता रहने नाराका अध्यक्ष चन्द्रबहादुर दाहालको दावी छ |
र्याफटिङ चितवनको फिस्लिङदेखि कुरिनटारसम्म सञ्चालन हुने बताइएको छ ।
भुकम्पपछिको नेपालको शाहसिक जलयात्रा सुरक्षित छ भन्ने सन्देश दिने उद्देश्यका साथ प्रतियोगिता आयोजना गर्न लागिकएको दाहालले बताए |
‘ हामीले प्रवद्धर्नात्मक रुपमा हरेक बर्ष प्रतियोगिता सञ्चालन गरिरहेका छौं,’ उनले भने, ‘यसपटक भने जलयात्राका लागि खुल्ला १६ ओटै नदीमा सकुसल र सुरक्षित जलयात्राको सन्देश दिने उद्देश्य हो ।’
प्रतियोगिता अन्तर्गत कायाक स्लालोम कम्पिटिशन, कायाक बोटर क्रस कम्पिटीशन र कायाक फ्रिस्टायल कम्पिटिनन रहने छन् |
जसमा सिनियर, जुनियर तथा महिलाको छुट्टाछुट्टै प्रतियोगिता हुने छ |
प्रतियोगितामा कायाक स्लालोम,कायाक फ्रिस्टाइल तथा कायाक बोटर क्रमस अन्तर्गत प्रथम, द्धितिय र तृतियलाई क्रमशः १ लाख, ६५ हजार र ३५ हजार दिइने आयोजकले जानकारी दिएको छ ।
प्रतियोगितामा सहभागी हुनका लागि विदेशी प्रतियोगीले ४५ डलर र नेपालीले २ हजार ५ सय तिर्नुपर्ने छ |
सहभागीका लागि आयोजकले यातायात, खाना तथा बस्नको व्यवस्था मिलाउने जानकारी दिएको छ |
प्रतियोगीतामा २५ लाख भन्दा बढी खर्च हुने अनुमान आयोजकको छ ।
नाराका अनुसार विश्वका र्फटिङका लागि उत्कृष्ट १० नदिहरुमा नेपालको भोटेकोशी, कर्णाली र सुनकोशी पर्छन् ।

﻿
काठमाडौं |
संस्कृति पर्यटन तथा नागरिक उड्डयन मन्त्रि आनन्द पोखरेलले  मंगलवार पून विमानस्थलको अनुगमन गरेका छन् |
 सो अवसरमा  उनले पहिलाको तुलनामा विमानस्थलमा सुधार आएको बताए |
 साथै  विमानस्थलको सरसफाइ तथा व्यवस्थापन कार्यलाई अझै चुस्त बनाउन निर्देशन दिए |
‘विमानस्थल राष्ट्रको प्रतिष्ठाको विषय भएकोले यसको उचित व्यवस्थापन आवश्यक छ’ उनले भने ।
मन्त्री पोखरेलले पहिला अनुगमन गरेको भन्दा विमानस्थलमा केही सुधार आएको समेत जानकारी दिए |
व्यवस्थापनमा सुधार जरुरी छ भएको उनले बताए ।
सो अवसरमा उनले विमानस्थलभित्र रहेका सेवा प्रदायकहरुलाई विधिका बारेमा जानकारी दिएर सहकार्य गरी अघि बढ्न निर्देशन दिए |
विमानस्थलका महाप्रवन्धक देवानन्द उपाध्यायले ग्लोवल टेन्डर गर्न प्रस्ताव राखेका थिए ।
सो प्रस्तावको खण्डन गर्दै मन्त्रीले यसो गरेमा हाल सेवा दिइरहेका प्रदायकहरुले आफुहरुलाई अविश्वास गरेको सोच्ने बताए |
‘उनीहरुले दिने सेवाले विमानस्थलमा विशेष अर्थ राख्छ,’ उनले भने ‘ ती सेवा प्रदायकका समस्या बारे जानकारी लिएर अघि बढ्नु उचित हुन्छ ।’ साथै उनले टिआइएलाई नाफा कमाउने थलोको रुपमा मात्र नलिन आग्रह |
सो अवसरमा उनले यात्रुसँग बढी पैसा लिने सेवा प्रदायक आफ्नो निसानामा रहेको समेत बताए |
 विमानस्थलका अध्यागमन प्रमुख विष्णुबहादुर थापाले मन्त्री समक्ष पूर्वाधार तथा सुविधा कमी हुँदा कर्मचारी लामो समयसम्म नटिक्ने गुनासो गरेका थिए |
उनका अनुसार १ सय ३० भन्दा बढीको दरबन्दी भएकोमा हाल ८० जना मात्र कर्मचारी छन् ।
साथै कर्मचारीहरुलाई दक्ष बनाउन तालिमको व्यवस्था गर्न पनि अनुरोध गरे |
सो अवसरमा थापाले अध्यागमनको सेवा अन्य देशको भन्दा चुस्त भएको जानकारी दिए |
‘काउन्टर तथा अन्य भौतिक सुविधा उपलब्ध भए अध्यामगमनलाई अन्तराष्ट्रिय स्तरको बनाउन सकिन्छ’ उनले भने |
मन्त्री पोखरेलले अध्यागमन विभागको पूर्ण विवरण मन्त्रालयमा पेस गर्न निर्देशन समेत दिए ।
मन्त्री पोखरेलले विमानस्थल भित्र रहेका कफी सप, कपडा पसल, एयरलाइन्स कम्पनीलगायतका कर्मचारीसँग सेवा सुविधा तथा समस्याका बारेमा प्रश्न गरेका थिए |
त्यस्तै व्याग हराउने समस्या कम गर्न सुझाव दिए |
मन्त्री पोखरेलले यो दोश्रो चरणको अनुगमन भएको र अर्को पटक यात्रुसँग प्रत्यक्ष सोधपुछ गरिने जानकारी समेत दिए ।
सो अवसरमा मन्त्री पोखरेलले यात्रुसँग विमानस्थलको सेवा तथा सुविधाका बारेमा प्रश्न गरेका थिए ।
मन्त्रीसहितको टोलि टर्मिनलको डिपार्चरबाट छिरेर अराइभलबाट निस्केका थिए ।अनुगमनका क्रममा मन्त्रालयका सचिव, सह सचिव, प्रहरी नायव महानिरिक्षक,टिआइएका महाप्रवन्धकलगायतको उपस्थिती थियो ।
﻿
काठमाडौं |
नेपाल वायुसेवा निगमले काठमाडौं –ताप्लेजुङ्ग र काठमाडौं –सिमराबीच नियमित उडान सञ्चालन गर्ने भएको छ |
निगमले आगामी पौष १ गते देखि संचालन गर्ने भएको हो ।
काठमाडौं–ताप्लेजुङ्ग बीच हप्ताको ३ दिन आइतबार, बुधवार र बिहीबार उडान गरिने छ भने सिमरामा दैनिक उडान गरिनेछ ।
काठमाडौंबाट ताप्लेजुङ्ग लागि बिहान ७ बजे गई ताप्लेजुङ्गबाट ८ः१५ बजे फर्कने छ |
सो को एकतर्फी भाडा रु. ५ हजार ८ सय ६५ निर्धारण गरिएको छ |
यसैगरी काठमाडौंबाट सिमराका लािग उडान समय दिनदिनै फरक राखिएको छ ।
सिमराको लागि एकतर्फी भाडा रु.२ हजार ६ सय ६५ निधार्रण गरिएको बताइएको छ |
उक्त भाडा कर बाहेक निर्धारण गरिएको हो ।
﻿
काठमाडौं |
देशकै एकमात्र अन्तरराष्ट्रिय विमानस्थलमा क्षमताभन्दा बढी यात्रुको भीड भएपछि व्यवस्थापनमा समस्या देखिएको छ ।
हाल त्रिभुवन अन्तरराष्ट्रिय विमानस्थलले आफ्नो क्षमता भन्दा दोब्बर यात्रुको भार उठाउनु परेको टीआइएका महानिर्देशक देवानन्द उपाध्यायले बताए |
‘यात्रुको भार बढी हुदा विमानस्थल साँघुरो तथा अव्यवस्थित भएकोे छ’ उनले भने, ‘जसले गर्दा जोखिम बढ्नुका साथै व्यवस्थापनमा समेत समस्या उत्पन्न भएको छ ।’ विमानस्थलको प्रति पिकआवर १ हजार ३ सय ४० यात्रु हेन्डल गर्ने क्षमता रहेको छ ।
तर, अहिले दैनिकजसो प्रति पिकआवर २ हजार २ सय यात्रु हेन्डल गर्नुपर्ने वाध्यता छ |
टर्किस एयरबस दुर्घटना तथा भुकम्पमको समयमा यात्रुको चाप त्यसभन्दा पनि बढी रहेको उनले जानकारी दिए |
टीआइएलाई सन् २००२ मा प्रति पिकआवर १ हजार ३ सय ४० यात्रु हेन्डल गर्न सक्नेगरी निर्माण गरिएको थियो ।
पछिल्लो समय यात्रुको भार बढी भएको भन्दै सन् २०१० मा विमानस्थलको क्षमता विस्तार गरिने बताइएको थियो |
हालसम्म पनि विस्तार नहुँदा समस्या उत्पन्न भएको उनले जानकारी दिए ।
सन् २००९ मा एडिबीले क्षमता विस्ताको अध्ययन गरेको थियो |
सो अध्ययन अनुसार २०१२ मा निमार्ण सम्पन्न हुने गरी २ हजार ४६ यात्रु प्रति पिकआवर हेन्डल गर्ने क्षमताको बनाउने भनिएको थियो |
तर, हालसम्म पनि निर्माण हुन सकेको छैन |
हाल टीआइएले ३ हजार ६ सय यात्रु प्रति पिकआवर भार धान्ने गरी नयाँ भवनको डिजाइनको कार्य शुरु गर्न लागेको उनले जानकारी दिए |
जुन २०२८ सम्ममा सम्पन्न गर्ने योजना छ ।
यसका लागि करीव ६ सय मिलियन डलर लाग्ने अनुमान गरिएको छ |
त्यस्तै, आगामी २०२८ सम्म इन्टरनेशनल टर्मिनललाई ९० हजार स्क्वायर मिटरको बनाइने योजना रहेको बताइएको छ |
विमानस्थलको पार्किङ पनि एक्सपान्सनको तयारी शुरु गरिएको छ ।
हाल ९ ओटा अन्तरराष्ट्रिय पार्किङ रहेकोमा यसलाई विस्तार गरी २० ओटा पुर्याइने भएको छ |
आन्तरिकमा भने ४२ ओटा पार्किङ निर्माण गरिने छ

﻿
२८ मंसिर, काठमाडौं |
त्रिभुवन अन्तर्राष्ट्रिय विमानस्थल (टीआइए) नेपाललाई विश्व जगतसँग जोड्ने एकमात्र विमानस्थल हो |
६६ वर्ष लामो हवाइ इतिहास बनाइसक्दा पनि हामीसँग एउटामात्रै अन्तर्राष्ट्रिय विमानस्थल छ |
यहिले यसको सुधार भइरहेको छ, तर कछुवाको गतिमा ।
एकमात्र अन्तर्राष्ट्रिय विमानस्थलमा आन्तरिक तथा वाहृय उडान चाप बढेपछि अत्यन्तै साँघुरो भइसकेको छ |
अहिले त्रिभुवन विमानस्थलमा दैनिक ४० वटा अन्तर्राष्ट्रिय उडान हुन्छ भने त्यसको झण्डै ४ गुणा आन्तरिक उडानहरु हुन्छन् ।
हवाइ चाप बढी हुँदा त्रिभुवन विमानस्थल अत्यन्तै साँघुरो र जिर्ण भइसकेको छ |
साँघुरो विमानस्थलको विस्तार तथा फेसिलेसन गर्ने काम भइरहे पनि कछुवा गतिमा काम भइरहेको छ ।
नेपाल नागरिक उड्डयन प्राधिकरणले अल्पकालीन, मध्यकालीन र दीर्घकालीन योजना बनाएर त्रिभुवन विमानस्थलको स्तरोन्नती र फेसीलेसन गर्ने काम गरिहेको छ |
तर, ठेकेदारलाई राम्रोसँग काम लगाउन नसक्दा स्तरोन्नतिको कामले गति लिन सकेको छैन् ।
अहिले भएका कामहरु
चार सय टनको सेन्ट्रल एयर कन्डिसनर सिष्टमको टेण्डर भई मूल्याङ्कन गर्ने प्रक्रियामा रहेको छ |
कण्ट्रोल टावरमा जानको लागि लिफ्ट जडान भई सञ्चालनमा आइसकेको छ ।
चारवटा स्कालेटरको लागि टेण्डर प्रक्रिया अगाडि बढिसकेको विमानस्थलले जनाएको छ |
ब्यागेज ह्याण्डलिङका लागि दुईवटा कन्भेयर वेल्ट टेण्डर भई मूल्याङ्कन प्रक्रियामा रहेको छ ।
विमानस्थलमा विद्युतीकरणका लागि एक डेडिकेटेड लाइन, एक सिटी सप्लाई तथा दुई थान (६४० र ६०० के.भी.ए.) जेनेरेटर रहेका छन् ।
यसबाट आवश्यकता अनुसारको विद्युत भविष्यमा अपुग हुने भएकोले हजार केभीए क्षमताको एक थान जेनेरेटर खरीद गरिसकेको बताइएको छ ।
ब्यागेज लिफ्टिङ किट्स २ थान जडान गरी सञ्चालनमा आइसकेको विमानस्थलले बतायो ।
सुधारका तत्कालीन प्रयास
गोल्डेन गेटबाट नै सौन्दर्यीकरण गर्दै टर्मिनल भवनभित्र समेतका लागि योजना तयार भई काम अगाडि बढेको छ |
पुरानो संरचनालाई आकर्षक बनाउने काम समेत सँगसँगै भइरहेको छ ।
ट्याक्सी पार्किङलाई व्यवस्थित गरिएको छ भने वाईफाईका सुविधा, विमानस्थलभित्र मधुर धुन गुञ्जिरहने व्यवस्था गरेको बताइएको छ ।
पुराना एयर कन्डिसनरलाई प्रतिस्थापन गरी अराइभल र डिपार्चर भवनमा १०/१० वटा नयाँ एयर कन्डिसनर जडान गरिएको छ |
शौचालयर सफा राख्ने र पानीको व्यवस्था गर्ने काममा विशेष ध्यान दिएको विमानस्थल व्यवस्थापनले बताएको छ ।
मध्य-कालीन योजना
विमानस्थल व्यवस्थापनले एक वर्षभित्र सुन्दर विमानस्थलको परिकल्पना गरेको बताएको छ |
पार्किङका लागि बहुतलायुक्त कार पार्किङ भवन बनिरहेको छ ।
इन्टरनेट सुविधाका लागि तीन महिनाभित्र वाइफाइको व्यवस्था अझ स्तरीय बनाउन बताइएको छ |
चार सय टनको सेन्ट्रल एयर कन्डिसन जडान कार्य ६ महिनाभित्र सम्पन्न गर्ने विमानस्थल व्यवस्थापनको लक्ष्य छ ।
दीर्घकालीन योजना


सन् २०१० देखि सुरु भएको त्रिभुवन विमानस्थल स्तरोन्नतिको दीर्घकालीन योजना सन् २०२८ मा सम्पन्न गर्ने लक्ष्य राखिएको छ |
एशियाली विकास बैंकको ऋण अनुदानमा भइरहेको स्तरोन्नतिको काम विभिन्न चरणमा सम्पन्न गर्ने लक्ष्य राखिएको छ |
जसमध्ये अहिले स्तरोन्नतिको पहिलो चरणको काम भइरहेको छ ।
दीर्घकालीन योजना सम्पन्न गर्नका लागि ६ सय मिलियन अमेरिकी डलर अर्थात ६० अर्ब बढी लाग्ने अनुमान गरिएको छ |
दीर्घकालमा विमानस्थलको पूर्वी-उत्तरी भागमा ९० हजार स्क्वायर फिटको अन्तर्राष्ट्रिय टर्मिनल भवन बन्ने छ |
यो भवन बनेपछि अहिले देखिएका सबै समस्याहरु समधान हुने अपेक्षा गरिएको छ ।
अहिलेको अन्तर्राष्ट्रिय ट्रमिनल भवन अन्तरिक ट्रमिनल भवनमा परिणत हुनेछ |
अहिले विमानस्थलमा ९ वटा अन्तर्राष्ट्रिय विमान पार्किङ गर्ने क्षमता भएकोमा २० वटा पुर्‍याइने छ |
४२ वटा आन्तरिक विमान पार्किङ गर्न सकिने छ ।
पर्यटनको प्रचुर सम्भावना भएको नेपालमा विश्वभरिका विमान कम्पनीको ध्यान तानिन थालेको छ |
अहिले सेवा दिइरहेका विमान कम्पनीले उडान थप्न खोजिरहेका छन् नयाँ कम्पनीले उडान सुरु गर्न चाहिरहेका छन् ।
तर, त्रिभुवन विमानस्थलले हवाइ चाप थेग्न नसक्ने भएपछि सरकारले उडान थप्न र नयाँ उडान सुरु गर्नका लागि अनुमति दिन सकेको छैन् |
हवाइ चाप बढ्दा धावनमार्गमा मात्र नभई टर्मिनल भवनमा दिइने सेवामा समेत समस्या भएको छ ।

अहिलेसम्म सरकारले ३८ देशसँग हवाई सेवा सम्झौता (एएसए) गरेको छ |
जसबाट वाषिर्क रुपमा दुईतर्फी ५७ लाख ६५६ सिट उपलब्ध छन् |
साँघुरो विमानस्थलका कारण उपलब्ध सिटको ३९ प्रतिशतमात्र सीटहरु उपयोग हुन सकेको छ ।
यात्रु के चाहान्छन् ?
यात्रुहरुले त्रिभुवन विमानस्थलको बाहिर र भित्र सौन्दर्यीकरण चाहान्छन् |
त्यस्तै, अलग्गै पार्किङ, स्ट्रेलाइज्ड हलमा खुलापन, इन्टरनेटको सुविधा, वातानुकूलित वातावरण, पानी शौचालयको राम्रो व्यवस्था, कर्मचारी, ट्याक्सी चालक र पर्यटन व्यवसायीको राम्रो व्यवहार हुनुपर्छ |
त्रिभुवन विमानस्थलमा यी सबै कुराको कमी रहेको छ ।
विमानस्थल साँघुरो हुनुको कारण
सन् २००२ मा प्रति पिकहावर १३ सय ४० जना यात्रुहरु हृयान्डल गर्नेगरी क्षमता विस्तार गरिएको थियो |
त्यसपश्चात सन् २०१० सम्म एक्पान्सनको काम नहुँदा विमानस्थल साँघुरो भएको हो ।
सन् २००९ मा एशियाली विकास बैंकले त्रिभुवन विमानस्थलको अध्ययन गरेको थियो |
सन् २०१२ मा दुई हजार ४६ यात्रु प्रति पिक आवर हेन्डल गर्ने क्षमता विस्तार कार्य २०१८ को जुलाईसम्म सम्पन्न हुने विमानस्थल बताउँछ ।
भविश्यका लागि प्रति पिकआवर ३ सय ६ सय यात्रु हृयान्डल गर्ने गरी नयाँ अन्र्तराष्ट्रिय भवनको डिजाइनको कार्य सुरु भएको छ |
अहिलेको अन्तर्राष्ट्रिय ट्रमिनल भवन आन्तरिक भवनमा परिणत गरिने छ ।
﻿
काठमाडौं |
देशको एकमात्र अन्तरराष्ट्रिय विमानस्थलमा लापरवाही बढ्दै गएपछि अख्तियार दुरुपयोग तथा अनुसन्धान आयोगले त्यसको अनुगमन तथा छानविन गर्ने भएको छ |
त्रिभुवन अन्तरराष्ट्रिय विभानस्थलमा ग्राउण्ड ह्याण्डलिङ, विशिष्ट कक्षको दुरुपयोग तथा क्वारेन्टाइन सम्बन्धी समस्या देखिएपछि छानविन गर्न शुरु गरेको अख्तियारका प्रवक्ता कष्णहरि पुष्करले बताए |
साथै, टीआइएका कर्मचारीको लापरवाही तथा बदमासी समेत बढेको अख्तियारले जानकारी दिएको छ ।
पुष्करका अनुसार विमानस्थलमा भन्सार तथा अध्यागनममा ठूलो मात्रामा लापरवाही बढेको गुनसो आएपछि अख्तियारले सोझै निगरानी राखेको हो |
‘देशकै एकमात्र अन्तरािष्ट्रय विमानस्थलको व्यवस्थापन लथालिङ्ग हुनुका साथै नेपाल भित्रने पर्यटकलाई समेत दुख दिएको गुनासो आएको छ,’ उनले भने, ‘त्यसलाई सुधार गर्नका लागि अख्तियारले निगरानी बढाएको हो ।’ टीआइएका कर्मचारीको व्यवहार तथा आचरण समेत खराव देखिएको अख्तियारको ठहर छ ।
टीआइएमा लापरवाही बढेको गुनासो आएपछि अख्तियाले पटक–पटक सुधार गर्न निर्देशन दिएको थियो |
तर, हालसम्म पनि कुनै पनि किसिमको सुधान नआएको अख्तियारले जानकारी दिएको छ |
तसर्थ यही पुस १ गतेदेखि निरन्तर १ महिनासम्म अख्तियारले विमानस्थल सुधारको लागि टोली खटाएको हो ।
अख्तियारले दिनमा २ सिफ्टमा कर्मचारी खटाएर अनुगमन तथा छानविन गर्ने भएको छ |
सो अवधिमा टीआइएको परेको समस्याका वारेमा सुचना दिएमा सम्बन्धित कर्मचारीलाई तत्काल कारवाही गरिने पुष्करले जानकारी दिए ।
अख्तियारले गुनासो सुन्नका लागि प्रवक्त पुष्कर र प्रहरी वरिष्ठ उपरीक्षक ज्ञानविक्रम शाहलाई खटाएको छ ।


﻿
गौरव पोखरेल
२ पुस, झापा |
झापाको एक प्र्रसिद्ध पर्यटकीय क्षेत्र जामुन खाडीमा होटल व्यवसाय सञ्चालन गरिरहेका भोगेन्द्र ताजपुरिया महिनामा ४० देखि ५० हजार रुपैयाँसम्म कमाउँथे |
तर, भारतले गरेको ‘अघोषित नाकाबन्दी’ पछि उनको व्यापार चौपट भएको छ ।
‘पहिले पर्यटकहरु धेरै आउँथे, कमाइ पनि राम्रै हुन्थ्यो’ उनले भने- ‘तर अहिले बन्द, हड्ताल र नाकाबन्दीले गरेर छाक टार्न पनि धौ-धौ भइरहेको छ ।’

पछिल्लो समय तराई मधेसमा जारी आन्दोलन र भारतीय अघोषित नाकाबन्दीको प्रत्यक्ष प्रभाव व्यापार-व्यवसाय र पर्यटन क्षेत्रमा परेको छ |
बाह्य पर्यटकको त कुरै छाडौं, आन्तरिक पर्यटकको आगमनमा पनि कमी भएको छ ।
जाडो याममा विदा मनाउन, वनभोज खान तथा घुम्न आउने पर्यटकहरु नाकाबन्दी र तराई मधेसमा जारी आन्दोलनका कारण सास्ती व्यहोर्न बाध्य भएका छन् ।
चर्को मूल्य वृद्धिले सास्ती
पेट्रोलियम पदार्थको अभावसँगै गाडी भाडा बढेको छ |
त्यस्तै, अन्य खाद्य सामग्रीको मूल्य समेत आकाशिँदा पर्यटकहरु मारमा परेका छन् ।
‘जाडोयाममा सबै मिलेर रमाइलो गरौं भन्ने सोचेर वन भोजको लागि यहाँ आएको हौं’ इटहरीकी हिमाश्वरी राइले भनिन्- ‘तर, नाकाबन्दीले सवारी साधनको प्रयोग गर्दा चर्को मूल्य तिर्नु पर्‍यो, के गर्नु समस्या छ !’
यसैगरी रेणुकादेवी दाहाल पनि नाकाबन्दीले निक्कै मारमा परेको दुखेसो पोख्छिन् |
‘टाढाबाट घुम्नका लागि आयौं |
गाडी भाडा धेरै तिर्नु पर्‍यो’ उनले भनिन्, ‘नाकाबन्दी र आन्दोलनले हामीलाई हरेक कुरामा असर परेको छ ।’
झापामा पर्यटन सम्भावना
धार्मिक, ऐतिहासिक, प्राकृतिक, भौगोलिक, सांस्कृतिक, कृषि, औद्योगिक, राजनीतिक एवम् हरित पर्यावरणीय महत्व बोकेका झापामा थुप्रै पर्यटकीय स्थलहरु छन् |
धार्मिक पर्यटकीय क्षेत्रहरुमा किचकबध, अर्जुनधारा, सताक्षीधाम, चिल्लागढ, विराटपोखरी, पाँचपोखरी, केचनाकबल, पातालगंगा, कृष्णथुम्की, साधुटार, धनुषपोखरी, सुखानीलगायत दुई दर्जन बढी पर्यटकीय क्षेत्र छन् भने पुरातात्विक दृष्टिबाट समयगढ र चन्द्रगढ जस्ता महत्वपूर्ण पर्यटकीय स्थलहरु छन् ।
प्राकृतिक पर्यटकीय स्थलहरुमा यहाँ जामुनखाडी, कलवगढी लगायत छन् भने भौगोलिक पर्यटकीय क्षेत्रहरुमा नेपालको पूर्वी सिमानाको जङ्गे पिल्लर, नेपाल बङ्गलादेश सुख्खा बन्दरगाह, केचना कवल स्तम्भ, सुनामाईको भीउ पोइन्टलगायत छन् |
त्यसै गरेर कृषि औद्योगिक पर्यटकीय स्थलहरुमा टोकला, बर्ने, बुट्टाबारी चिया बगन, बर्ने पहाडे कागज उद्योग, बुधबारे शान्तिनगर सुपारी प्रशोधन साना उद्योगलगायत रहेका छन् ।
राजनीतिक तिर हेर्दा झापामा सुखानी र सुखानी सहिद स्मारक पार्क, सालबाडी रहेका छन् |
यता, नेपालमा बसोबास गर्ने जम्मा १ सय ३७ जातजाति मध्ये ६० जातजाति झापा जिल्लमा मात्र वसोवास गर्ने गरेको तथ्याङ्क छ |
यी विविध जातजातिका संस्कार, चाडपर्व, इतिहास, भाषा, भेषभुषा, खाद्य परिकार, रहनसहनजस्ता कुरा समेत सांस्कृति पर्यटनका महत्वपूर्ण पाटो हुन् ।
सांस्कृतिक पर्यटन अन्तरगत झापामा होमस्टे, फुड फेस्टिवल, अन्तरजातिय संस्कार आदान प्रदान क्यापेनिङ्ग, सांस्कृतिक महोत्सवलगायतको बलियो सम्भावना रहेको छ |
जसको समुचित संयाजनले झापालाई हरित पर्या-पर्यटनको राजधानीको रुपमा विकसित गर्न सकिने सम्भावना रहेको सामुदायिक वन उपभोक्ता सम्बद्ध युवा संयन्त्र नेपालका अध्यक्ष शेर्पा दावा छिरिङ बताउँछन् ।
अहिले चहलपहल शुन्य
तर, अहिले एकातिर तराई मधेसमा जारी आन्दोलन र अर्कातिर भारतीय नाकाबन्दीका कारण यी सबै पर्यटकीय क्षेत्रहरुमा आन्तरिक एवम् बाÅय पर्यटकको चहलपहल शुन्य छ |
अघिल्लो वर्षको तुलनामा यस वर्ष पर्यटकहरुको चहलपहल घटेको हो |
झापाका यी पर्यटकीय क्षेत्रहरु त केही उदाहरण मात्र हुन्, नाकाबन्दीका कारण पूर्वकै पर्यटन व्यवसाय धरापमा परेको छ ।
‘गत वर्षको तुलनामा यस पटक एक तिहाइ मात्र पर्यटकहरु आएका छन्’ जामुनखाडी सिमसार तथा पर्यटकीय क्षेत्रका अध्यक्ष पर्शुराम गिरी भन्छन- ‘इन्धन अभाव र असुरक्षाका कारण समस्या भएको हो ।’
भारतले गरेको नाकाबन्दीपछिको अवधिमा ४३ हजार जना पर्यटकहरु मात्र आएको उनले जानकारी दिए |
पर्यटकको कमिले आम्दानी घट्दा पर्यटकीय क्षेत्र सञ्चालनमा पनि समस्या भएको उनको भनाइ छ ।
पर्यटकहरुको अत्याधिक चहलपहल हुने मंसिर र पुस महिनामा पनि यस पटक पर्यटकीय क्षेत्रहरु सुनसान छन् ।
भूकम्पको भन्दा बढी नाकाबन्दीको असर
गत वैशाख १२ गतेको विनाशकारी भूकम्पले देशका थुप्रै पर्यटकीय स्थलहरु तहसनहस भए |
तर, भूकम्पले भन्दा पनि नाकाबन्दीका कारण पर्यटन व्यवसायलाई धेरै असर पुगेको पर्यटनविद्हरुको भनाइ छ |
नाकाबन्दीको कारण पूर्वका पर्यटकीय स्थलहरुमा अहिले ५० प्रतिशत आन्तरिक पर्यटक घटेको पूर्वाञ्चल पर्यटन कार्यालयका प्रमुख गणेश तिम्सिना बताउँछन् ।

﻿
२ पुस, काठमाडौं |
नेपाल पर्यटन बोर्डको प्रमुख कार्यकारी अधिकृत (सिइओ) मा दीपकराज जोशी नियुक्त भएका छन् ।
अन्तिम छनोटमा परेका तीन प्रतिस्पर्धीमा उत्कृष्ठ ठहरिँदै बोर्डका बरिष्ठ अधिकृत रहेका जोशी प्रमुख कार्यकारी अधिकृत नियुक्त भएका हुन् ।
प्रतिस्पर्धामा ६९ दशमलव ५ अंक ल्याएका जोशीले अब ४ वर्ष पर्यटन बोर्डमा सीइओको भूमिका निर्वाह गर्ने बोर्डका सदस्य राजेन्द्र सापकोटाले अनलाइनखबरसँग बताए ।
चार वर्षपछि बोर्डले सीइओ पाएको हो |
बिहीबार संस्कृति पर्यटन तथा नागरिक उड्ययन मन्त्रालयका सचिव दिनेशकुमार थपलियाको अध्यक्षतामा बसेको बोर्ड बैठकले जोशीलाई प्रमुख कार्याकारीमा नियुक्त गरेको हो ।
अन्तिम प्रतिस्पर्धामा जोशीसहित ज्ञानेश्वरप्रसाद महतो र ज्ञानेन्द्ररत्न तुलाधारसमेत चयन भएका थिए |
तर, जोशी तुलाधर र महतोलाई पछि पारेर सीइओमा नियुक्त भएका हुन् ।
﻿
काठमाडौं |
चितवन हात्ती महोत्सवको १२ औं संस्करण आगामी पुस ११ देखि आयोजना हुने भएको छ |
‘समाज संरक्षण र सम्वृद्धि’ नाराका साथ आयोजना हुन लागेको महोत्सव १५ गते सम्म चल्ने आयोजक क्षेत्रिय होटल संघ नेपाल चितवनले जानकारी दिएको छ ।
हात्तिहरुको संरक्षण तथा संरक्षणका साथै आन्तरिक पर्यटन प्रवद्र्धन गर्ने उद्देश्यका साथ महोत्सव आयोजना गर्न लागिएको कार्यक्रम संयोजक सुमन घिमिरेले जानकारी दिए ।
आयोजकले यस बर्षदेखि ‘ईलाफेन्ट फाष्ट वाक’को आयोजना गर्न लागेको छ ।
त्यस्तै डुंगा,गाडा तथा टाँगाका विभिन्न गतिविध आयोजना गर्न लागिएको बताइएको छ ।
महोत्सवमा हात्तिका छावाबीच रोमाञ्चकारी फुटवल समेत आयोजना गर्न लागिएको छ |
महोत्सव सौराहाका बाघमारा मध्यवर्ती सामुदायिक वनको चौरमा आयोजना हुने बताइएको छ |
महोत्सवमा हात्तीको श्रृंगार प्रतियोगिता तथा हात्तीको दिनचर्याबारे जानकारी समेत दिइने बताइएको छ ।
त्यस्तै आयोजकले वन तथा वन्यजन्तु संरक्षणका उत्कृष्ट कार्य गर्ने १ लाई पुरस्कार दिने बताएको छ |
त्यस्तै पर्यटन प्रवर्दनमा योगदान पुर्याउनेलाई कदर पत्र प्रदान गर्ने बताएको छ ।
त्यसैगरी सौराहाको पर्यटन विकासमा कलम चलाउने पत्रकारलाई १० हजार नदग प्रदान गरिने भएको छ ।
﻿
५ पुस, काठमाडौं |
नगरकोटस्थित क्लब हिमालयले क्रिसमस तथा अंग्रेजी नयाँ वर्षलाई स्वागत गर्ने उद्देश्यले जोडीका लागि विशेष प्याकेज ल्याएको छ ।

आगामी बिहीवार आयोजन गरिने कार्यक्रममा पाहुनालाई एकोमोडेशन सहित कक्टेल, स्न्याक्स, स्पेसल टर्की डिनर खुवाइने छ |
साथै, शुक्रबार नयाँ बिहानीको ब्रेकफाष्टको प्याकेज समेत उपलब्ध छ ।
काठमाडौं उपत्यकाभन्दा केही पर बादलमाथिको गाउँमा रमाउने जोडीहरुको चाहान चाहना पुरा गर्न क्लब हिमालयले यस्तो कार्यक्रम ल्याएको हो |
यो जोडीको लागि विषेश प्याकेजको व्यवस्था गरेको छ ।
क्लब हिमालयकी डाइरेक्टर परमिता शाक्यले क्रिसमस ईभ तथा न्यु इयरको विशेष प्याकेजमा रमाउन, आनन्दित हुन र त्यसलाई यादगर बनाउन चाहने समस्त जोडीहरुलाई स्वागत गर्न आतुर रहेको बताइन ।
﻿
काठमाडौं |
पर्यटन मन्त्री आनन्द पोखरेलले पोखराको प्याराग्लाइडिङ उडाउने कम्पनीलाई अन्यत्र सार्दा  ३ बर्षसम्म कर दिने बताएका छन् |
पोखरामा क्षेत्रीय विमानस्थल बन्ने भएकाले त्यहाँबाट विस्थापित भइ अन्यत्र व्यवसाय सञ्चालन गर्ने प्याराग्लाइडिङ कम्पनीलाई कर मिनाहा गर्ने बताएका हुन् ।
मंगलवार राजधानिमा आयोजित अन्तक्रिया कार्यक्रममा ३ बर्षभित्रै विमानस्थल बन्ने भएकोले त्यहाँको प्याराग्लाइडिङ विस्थापित हुने भएकोले यस्तो सुविधा दिन लागेको जानकारी दिए |
‘ सरकारले सम्भाव्यता अध्ययन गरेको क्षेत्रमा प्याराग्लाइडिङ सञ्चालन गरेको अवस्थामा मात्र यो लागु हुन्छ’ उनले भने ।
मन्त्री पोखरेलले प्याराग्लाइडिङ पर्यटनको आकर्षण भएकोले यसको प्रवद्र्धन आवशयक रहेको जानकारी दिए |
त्यस्तै पोखरामा वयवसाय गर्न दिनहुँजसो प्याराग्लाइडिङ दर्ताका निवेदन आएको र त्यसको स्वीकृत नगरि पठाउनु परेको बताए |
सो अवसरमा उनले बुद्धको क्षेत्र लुम्विनीलाई हड्ताल तथा संघर्षरहित बनाउन आग्रह गरे |
लुम्विनी म्युजियम जस्तो भएकोले चलायमान बनाउन आग्रह गरे |
त्यस्तै काठमाडौं उपत्यकालाई मिनी लुम्विनीको रुपमा विकास गर्नुपर्ने बताए ।
साथै नेपालमा धार्मिक तथा सास्कृतिक पर्यटनको प्रवद्र्धन आवश्यक भएको बताए |
‘साहसिक पर्यटन प्रवद्र्धन भइसक्यो अव सा.स्कृतिक पर्यटनको प्रवद्र्धन जरुरी छ’ उनले भने ।
सो अवसरमा मन्त्री पोखरेलले व्यवसायीहरुलाई काठमाडौंमा बसेर इको टुरिजमको गफ गरेर नहुने बताए |
‘इको टुरिजमको प्रवद्र्धन गर्न काठमाडौं बाहिर जानु पर्छ’ उनले भने ।
मन्त्री पोखरेलले देशको आर्थिक विकासका ललागि पर्यटन क्षेत्रको प्रवद्र्धन आवश्यक रहेको बताए ।
साथै यस बर्षभित्र ७ प्रदेशमा १ १ पर्यटनको डेस्टिनेशन क्षेत्र तोक्ने जानकारी दिए |
त्यस्तै मोवाइल एक्लिकेशन बनाएर नेपालका पर्यटकीय क्षेत्रबारे विश्वलाई जानकारी दिने इच्छा रहेको उनले बताए ।
त्यस्तै पर्यटन क्षेत्रलाई इन्धन उपलब्ध गराउन प्रधानमन्त्री समक्ष आग्रह गर्ने बताए ।
सो अवसरमा उद्योग वाणिज्य महासंघका वरिष्ठ उपाध्यक्ष भवानी राणाले टुरिष्ट भिसा निःशुल्क गरी पर्यटन प्रवद्र्धन गर्न आग्रह गरिने |
उनले भौगोलिक विकट तर प्राकृतिक सुन्दरताले भरिपूर्ण स्थानहरुमा एयरपोर्ट बनाउन आग्रह गरिने |
त्यस्तै अन्तरराष्ट्रिय विमानस्थलको व्यवस्थापन गर्न सुझाव दिइन ्|
सो अवसरमा राणाले नाकाबन्दीले ५ अर्व भन्दा बढीको क्षती भएको जानकारी दिइन् ।
कार्यक्रममा होटल एशोसियशन नेपालका महासचिव विनायक शाहले नाकाबन्दीले होटल व्यवसाय द्धन्द्धकालको अवस्थामा फर्किएको जानकारी दिए |
‘ पर्यटक नआउदा आम्दानी छैन उनले भने , मूल्य बृद्धिले खर्च भने बढेको छ ।
बुकिङ रद्द गर्दा नेपालबारे नकारात्मक समाचार जानेहुँदा व्यवसाय जसोतसो चलाउन परेको बताए ।
त्यस्तै पहिलै विभिन्न सेवा सुविधा सम्वन्धि कन्ट्रयाक गरेको हुँदा सो दिन नसकेको अवस्थमा क्षतीपूर्ती समेत दिनु पर्ने हुनाले आम्दानी भन्दा खर्च बढेको छ ।
अन्तक्रिर्यामा टानका वरिष्ठ उपाध्यक्ष तासी सेर्पाले विभिन्न देशले ट्राभल एड्भाइजरी जारी गर्दै नेपाल आउन रोकेको बताए |

﻿
काठमाडौं |
नेपाल पर्यटन बोर्डका नवनियुक्त कार्यकारी अधिकृत दिपकराज जोशीले बुधवार पदभार ग्रहण गरेका छन् |
पर्यटन बोर्डमा आयोजित एक कार्यक्रमवीच पदभार ग्रहण गरेका हुन् |
सो अवसरमा उनले पदसँगै आफ्नो उत्तरदायित्व थप भएको बताए ।
साथै सो उत्तरदायित्व आफु एक्लैले गर्न असम्भव भएकोले सवैलाई साथ दिन आग्रह गरे |
‘ पर्यटन क्षेत्र जटिल अवस्थामा पुगेकोले गर्नुपर्ने धेरै छ’ उनले भने ‘सवैको साथ पाए असम्भव केही छैन ।’
भुकम्प तथा नाकाबन्दीले धरासयी बनेको पर्यटन क्षेत्रलाई उकास्नु आफ्नो पहिलो चुनौती रहेको उनले जानकारी दिए |
त्यस्तै ‘एग्रेसिभ मार्केटिङ प्रमोसन’ नगरि धरासयी बनेको पर्यटनलाई उकास्न नसकिने दावी गरे ।
 
जोशीका अनुसार बार्षिक ८ लाख पर्यटक आउने गरेकोमा यस बर्ष २ लाख मात्र पुग्ने बताए |
साथै पहिलो बर्षलाई सर्भाइभल इयरका रुपमा लिएकोले त्यस अनुसार योजना बनाउने जानकारी दिए |
कार्यक्रममा उनले उनले नीजि क्षेत्र विना पर्यटन बोर्डको प्रगती सम्भव नभएको बताए |
त्यस्तै कहिलेकाँही काम गर्न नदिने पक्ष हावी हुने हुँदा त्यस्ते अवस्थामा सवैको साथ चाहिने बताए ।
जोशीले पर्यटनलाई गाउँ गाउँ पुर्याउन माग आइरहेपनि त्यो सम्भव नभएको स्पष्ट पारे |
‘पर्यटन एउटा व्यवसाय भएकोले यसलाई गाउँगाँउ पुर्याउन सकिदैन’ उनले भने ‘पर्यटनको आम्दानीलाई गाउँगाउा पुर्याउन चै सकिन्छ ।’ आफ्नो सिदान्त कम बोल्ने र धेरै गर्ने भएको बताए ।
सो अवसरमा अध्यागमन विभागका प्रमुख केदार न्यौपानेले सिइयो ४ बर्ष नहुँदा रोकिएका कामलाई नयाँ कार्यकारी अधिकृत पुरा गर्नुपर्ने बताए |
त्यस्तै बोर्डको बैठक बोलाएर भोलि देखिनै क्षेत्रगत योजना बनाएर अगाडी बढ्न सुझाव दिए |
सो अवसरमा उनले नयाँ कार्यकारी निर्देशकलाई सरकारको पुरा समर्थ रहेको बताए |
‘योजना लिएर लयाउनुस हामी आखाँँ चिम्लेर पास गर्छौ’ उनले भने ।
कार्यक्रममा पाटाका महासचिव बसन्त मिश्र, टानका अध्यक्ष चन्द्रप्रसाद रिजाललगायतले नवनियुक्त कार्यकारी अधिकृतलाई बधाई दिएका थिए ।
﻿
काठमाडौं |
भुकम्पले क्षतीग्रस्त बनाएको पर्यटन उद्योग नाकाबन्दीले  द्धन्द्धकालको अवस्थामा फर्किएको सम्वन्धित व्यवसायीहरु बताउँछन् ।
नाकाबन्दीले गर्दा पर्यटक नभित्रिदा पर्यटन क्षेत्र द्धन्द्धकालमा जस्तै धरासायी बनेको होटल एशोसियशन नेपालका महासचिव विनायक शाह ले बताए । नाकाबन्दीपछि   विभिन्न देशहरुले ट्राभल एडभाइजरी जारी गर्दा पर्यटक नआएको उनले जानकारी दिए ।
उनका अनुसार अहिले  पर्यटकको आगमन करिव ८० प्रतिशतले घटेको छ ।
त्यस्तै इन्धन अभावले गर्दा नेपाल आउन होटल बुकिङ गरिसकेकाले पनि क्यान्सिल गर्न थालेको टानका वरिष्ठ उपाध्यक्ष तासी सेर्पा बताउँछन् |
‘ नेपाल आउन होटल तथा टिकट बुकिङ गरेका कतिपय पर्यटकले आफ्नो नेपाल भ्रमण रद्द गरी अन्त गएका छन् ’ उनले भने ।
हानका अनुसार पर्यटकको सिजन भएपनि अहिले १० देखि १५ प्रतिशत होटल मात्र बुकिङ भएको बताइएको छ |
व्यवसायीहरुका अनुसार अघिल्ला बर्षहरुमा यो सिजनमा ८० प्रतिशतसम्म बुकिङ हुन्थ्यो ।
महंगी बढेपनि बुकिङ रद्द गर्दा नेपालबारे नकारात्मक समाचार जानेहुँदा व्यवसाय जसोतसो चलाउन परेको गुनासो हानका महासचिव शाहको गुनासो छ |
‘त्यस्तै पहिलै विभिन्न सेवा सुविधा सम्वन्धि कन्ट्रयाक गरेको हुँदा  सोहि अनुसारको सेवा दिनुपर्ने हुन्छ’ उनले भने ।  पर्यटकसँग सेवा सम्वन्धि कन्ट्रयाक गरिसकेकोले सो दिन नसकेको अवस्थामा क्षतीपूर्ती समेत दिनु पर्ने हुनाले आम्दानी भन्दा खर्च बढेको छ ।
ग्यास तथा पेट्रोलको अभावले आएका पर्यटकलाई पनि सुविधा दिन धौधौ परेको छ शाहको गुनासो छ |
उनका अनुसार लोडसेडिङ,महंगी तथा इन्धन अभावले ४० प्रतिशत खर्च बढेको ।
नाकाबन्दीले पर्यटन उद्योगमा ५ अर्व भन्दा बढीको क्षती भएको बताइएको छ ।

﻿
१२ पुस, पोखरा |
रेस्टुराँ एण्ड बार एसोसिएसन अफ नेपाल (रेवान) पोखराले नयाँ अँग्रेजी वर्ष २०१६ को अवसरमा गर्न लागेको १७औँ सडक महोत्सवको पूर्वसन्ध्यामा लेकसाइड क्षेत्रका ६० प्रतिशतभन्दा बढी होटलमा अग्रिम बुकिङ भएको छ ।
महोत्सवको जानकारी गराउने उद्देश्यले शनिबार आयोजित पत्रकार सम्मेलनमा मूल आयोजक समितिका संयोजक दोर्जे लामाले महोत्सवमा आउनका लागि आन्तरिक तथा बाह्य पर्यटकको अत्यन्त उत्साह देखिएको बताए ।

‘सडकमै खाउँ, सडकमै नाचौँ र सडकमै रमाऔँ’ भन्ने नाराका साथ आयोजना गर्न लागिएको महोत्सवको तयारी लगभग अन्तिम चरणमा पुगिसकेको संयोजक लामाले जानकारी गराए ।
उनका अनुसार आन्तरिक पर्यटन प्रवद्र्धनको लक्ष्यसहित गर्न लागिएको महोत्सवमा होटल तथा रेस्टुराँको मेनुमा विशेष छुटको व्यवस्था गरिएको छ ।
लेकसाइड क्षेत्रको सहिदचोकदेखि डिहीको पाटनसम्मको तीन किमी क्षेत्रलाई समेटेर गर्न लागिएको महोत्सवमा विभिन्न स्वदेशी तथा विदेशी खानाका परिकारसहित भरपुर सांस्कृतिक मनोरञ्जन गराउने लक्ष्य राखिएको रेबानका अध्यक्ष गोपीबहादुर भट्टराईले जानकारी गराए ।
उनका अनुसार मेलालाई लक्षित गरी प्रभावकारी सुरक्षा व्यवस्था, स्वास्थ्य शिविर, यातायात, दमकललगायतका अत्यावश्यकीय पक्षको व्यवस्थापन गरिसकिएको छ ।
महोत्सवमा विभिन्न जातजातिका कला र संस्कृति झल्किने नाचगान र झाँकी प्रदर्शन गरिने र संस्कृतिको प्रचारप्रसार एवम् जगेर्नालाई समेत दृष्टिगत गरी देवीदेवताको अवतारमा आधारित लोपोन्मुख बालन नाच पनि देखाइने रेवानले जनाएको छ |
रासस

﻿
१२ पुस, काठमाडौं |
चिनियाँ नागरिकहरुलाई नेपाल भ्रमण गर्दा भिषा शुल्क तिर्न नपर्ने सरकारी निर्णयको ट्रेकिङ एजेन्सिज एसोसिएसन अफ नेपाल (टान)ले स्वागत गरेको छ |
सरकारले २०१६ को जनवरीदेखि चिनियाँ नागरिकलाई निःशुल्क भिषा दिने निर्णय गरेको छ ।
सरकारको निर्णयले बैशाखको भूकम्प, तराइ आन्दोलन र भारतीय नाकाबन्दीले थलिएको नेपाली पर्यटन उद्योगलाई पुनरुत्थान गर्न सहयोग पुग्ने टानको विश्वास छ |
सन् २००३ मा चीनबाट एप्रुभ्ड डिष्टिनेशन स्टाटस (एडीएस) पाएदेखि नेपाल भ्रमण गर्ने चिनियाँ पर्यटकको संख्यामा उल्लेख्य वृद्धि भइरहेको छ ।
एडीएस पाएपछि सन् २००३ मा ७ हजार ५६२ रहेको चिनियाँ पर्यटकको संख्या बढेर सन् २०१४ मा एक लाख २३ हजार ८०५ पुगेको थियो |
जुन संख्या नेपाल आएका कुल विदेशी पर्यटकमध्ये १५.७ प्रतिशत हो ।
नेपालमा चिनियाँ पर्यटक आकषिर्त गर्ने पर्याप्त पर्यटन उपज र सेवाहरु रहेको टानको भनाई छ |
चिनियाँ पर्यटक विशेषगरी नेपालमा संस्कृति, जिवनशैली र परम्पराका साथै प्लेजर टि्रप्स, जंगल सफारी, र प्याराग्लाइडिङतर्फ आकषिर्त छन् |
यसको अलवा पछिल्लो समयमा छोटो पदयात्रामा जाने चिनियाँ पर्यटकको संख्या बढ्दै छ ।
भिषा शुल्क तिर्नु नपर्ने व्यवस्थाले चिनियाँ पर्यटकको संख्यामा अत्याधिक वृद्धि हुने टानले आशा लिएको छ |
विदेशी पर्यटकलाइ नेपाल आउन थप आकषिर्त बनाउन छोटो समयको लागि भएपनि राष्ट्रिय निकुञ्ज तथा संरक्षण क्षेत्र शुल्क, नियन्त्रित क्षेत्र शुल्क तथा पर्वतारोहण शुल्क घटाउन टानले सुझाव दिएको छ ।
टानले भिषा शुल्क नलाग्ने व्यवस्थाको चिनियाँ बजारमा अनलाइन, छापा र विद्युतीय माध्यममार्फत प्रभावकारी रुमपा प्रसारणर प्रकाशन गर्न पर्यटन विभाग र नेपाल पर्यटन बोर्डलाई अनुरोध गरेको छ |
चीनमा रहेको नेपाली कुटनीतिक नियोगमार्फत पनि यो निर्णयको प्रचार-प्रसार गरिनुपर्ने टानको सुझाव छ ।
﻿
काठमाडौं |
पर्यटन मन्त्रालयका सचिव दिनेश कुमार थपलियाले हवाई सेवालाई सुरक्षित,भरपर्दो बनाउनु पर्ने बताए |
हवाई सेवा देशको मेरुदण्ड तथा समृद्धि मापन गर्ने व्यारोमिटर भएपनि बेलाबेलामा गुनासो आइरहेको भन्दै यसको व्यवस्थापन आवश्यक रहेको बताएका हुन् ।
त्यस्तै पर्यटनको विकाशका लागि पनि हवाई क्षेत्रलाई सुरक्षित तथा भरपर्दो बनाउन सल्लाह दिए |
‘हवाई सेवालाई सुरक्षित तथा व्यवस्थित नवनाई पर्यटन विकास सम्भव छैन’ उनले भने ।
विहीवार नागरिक उड्डयन प्राधिकरणको १७ औं बार्षिकोत्सवको अवसरमा उनले सम्वन्धित कर्मचारीहरुलाई सेवाग्राहीको नजरमा हामी कस्ता छौ भनेर जान्ने प्रयास गर्न सल्लाह दिए ।
कार्यक्रममा कर्मचारी युनियनहरुलाई जिम्मेवार हुन आग्रह गरे |
कार्यक्रममा कर्मचारी युनियनहरुले मागेको सेवा सुविधाबारे उल्लेख गदै पहिला आफ्नो कर्तव्य पुरा गर्न सुझाए |
‘पहिला सेवा ग्राहीको माग पुरा गर्नुस,’ उनले भने, ‘सेवाग्रही सन्तुष्ट भएपछि तपाईको माग हामी तपाईहरुको पुरा गर्ने छौ ।’
सचिव थपलियाले नागरिक उड्डयन प्राधिकरणलाई धेरै आम्दानी गर्न सक्ने संस्थाका रुपमा विकास गर्न आग्रह गरे ।
सो अवसरमा  उनले देशको एक मात्र अन्तरराष्ट्रिय विमानस्थलमा सधै व्यवस्थित नभएको गुनासो आउने गरेको बताए । त्रिभुवन विमानस्थलको भिआइपी कक्षमा रङ लगाएपनि भुाइमा रङका दाग लगाएको भन्दै प्रश्न गरे  ‘रङरोगन गर्दा दाग लगाउने ब्य्वस्था पनि छ ?   सचिव  थपलियाले प्राधिकरणले आफ्नो सम्पत्तिको जगेर्ना गर्न नजानेको आरोप लगाए |
 मोटो रकम खर्च गरेर बनाएको विमानस्थललाई खुल्ला चउरको रुपमा छोडेर सम्पत्तिको व्यवस्थपन नगरेको बताए ।
साथै उनले यसरी खुल्ला छोड्दा प्रतिशपर्धात्मक क्षमतामा ह्रास आउने भएकोले विमानस्थल प्रमुखसँग समन्वय तथा छलफल गर्न आग्रह गरे |
सचिव थपलियाले कर्तव्य निष्ठ विमास्थल प्रमुखलाई सम्मान तथा आफ्नो जिम्मेवारी पुरा नगर्नेलाई दण्ड दिन समेत प्राधिकरणलाई निर्देशन दिए ।
त्यस्तै विमानस्थलमा पूर्वाधार निर्माणका काम धेरै नटिकेकोमा चिन्ता व्यक्त गरे |
मन्त्रालयका सचिव थपलियाले हवाई सेवा सम्वन्धि तालीम लिन नेपाल आउने वातावरण बनाउन आग्रह ।

﻿
काठमाडौं |
नागरिक उड्डयन प्राधिकरणले गत आवमा  ६ अर्व १० करोड आम्दानी गरेको छ |
प्राधिकरणले ५ अर्ब ५७ करोड प्रक्षेपण गरेकोमा ५३ करोड ७८ बढी आम्दानी गरेको हो |
आर्थिक बर्ष २०७१७२ का लागि बिमानस्थल विकास शुल्क समेत गरि सो बराबरको आम्दानी गरेको प्राधिकरणका महानिर्देशक सन्जिव गौतमले बताए ।
बिहीवार प्राधिकरणको १७ औं बार्षिकोत्सव अवसरमा आयोजीत कार्यक्रमका उनले यस्तो जानकारी दिएका हुन् |
आ.व. २०७१०७२ मा प्राधिकरणको खर्च रु. ३ अर्ब ३३ करोड ८५ लाख भएको बताइएको छ ।
जसमध्ये पुँजिगत खर्च १ अर्ब ६४ करोड ७० लाख र संचालन खर्च रु.१ अर्ब ६९ करोड १५ हो |
विनासकारी भूकम्प र त्यस पछि उत्पन्न असहज परिस्थितिका कारण हवाई यात्रुहरुको आगमनमा कमी हुन गएकोले यस वर्ष प्राधिकरणको आम्दानी गत बर्षको तुलनामा केही न्यून हुन जाने अनुमान गरिएको छ ।
सो अवसरमा महानिर्देशक गौतमले हवाई क्षेत्रमा यस बर्ष भएका गतिविधिका बारेमा जानकारी दिए |
उनका अनुसार हाल देशभर ६ नयाँ विमानस्थल निर्माणाधिन अवस्थामा छन् |
जसमध्ये इलामको फाल्गुणानन्द विमानस्थलको रनवे स्ट्रीप तयार भई ड्रेन निर्माण अन्तिम चरणमा पुगेको बताइएको छ ।
त्यस्तै अर्घाखाँचीको अर्घाभगवती विमानस्थलको डीपीआरको तयारीमा रहेको उनले जानकारी दिए |
हाल देशभर निर्माणाधिन सहित ५६ ओटा विमानस्थल छन् |
जसमध्ये ३२ ओटामा नियमित हवाई सेवा सञ्चालन भइरहेको छ ।
कार्यक्रममा प्राधिकरणको सेवामा २५ बर्ष पुरा गरेका महनिर्देशक गौतम, उपमहानिर्देशक राजन पोखरेल, निर्देशक वीरेन्द्र श्रेष्ठलगायत २६ कर्मचारीलाई प्रमाणपत्र वितरण गरिएको थियो |
साथै ५ उत्कृष्ट कर्मचारीलाई जनही २० हजार रुपैयाँ समेत प्रदान गरिएको थियो ।


﻿
२२ पुस, मुस्ताङ |
सन् २०१६ को पर्यटन गन्तव्यमा नेपाल विश्वकै उत्कृष्ट देशको सूचीमा परेपछि जिल्लाका पर्यटन व्यवसायी उत्साहित भएका छन् ।
बेलायतको ट्राभल गाइड बुक “रफ गाइड” ले विश्वका १० उत्कृष्ट सूची सार्वजनिक गर्दै नेपाललाई पहिलो स्थानमा राखेपछि भूकम्प र तराई आन्दोलनका कारण थला परेको जिल्लाको पर्यटन व्यवसायलाई अन्तर्राष्ट्रियस्तरमा प्रचारप्रसार गरी बाह्य पर्यटक भित्र्याउन मद्दत पुग्ने व्यवसायीको विश्वास छ ।
सन् २०१५ मा पर्यटकीय जिल्ला मुस्ताङ भ्रमणमा आउने पर्यटकको सङ्ख्यामा करिब ४५ प्रतिशतले कमी आएको छ ।
पर्यटक नहुँदा यहाँ सञ्चालित १५० वटा साना तथा ठूला होटल बन्द हुने अवस्थामा पुगेका छन् |
राउण्ड अन्नपूर्ण पदमार्गअन्तर्गत पर्ने जिल्लामा पदयात्राका साथै कला, संस्कृति र भू–बनोट अध्ययन तथा प्राकृतिक सुन्दरतामा रमाउन पर्यटक आउने गरेका छन् ।
पदयात्रामा रमाउने विश्वभरका पर्यटकलाई प्रकाशित गाइड बुकले सहयोग गर्ने मुस्ताङ उद्योग वाणिज्य सङ्घका अध्यक्ष खगेन्द्र तुलाचनले जानकारी दिए ।
“हामीले गर्ने प्रचारभन्दा अन्तर्राष्ट्रियस्तरमा हुने यस्तो प्रचारले ठूलो महत्व राख्छ,” उनले भने- “यो हाम्रा लागि सुखद् खबर हो ।” भूकम्पपछि अन्तर्राष्ट्रियस्तरमा नकरात्मक सन्देश गए पनि यहाँका पर्यटकीय गन्तव्य सुरक्षित रहेका छन् ।
देशको अस्थिरताले थुप्रै विदेशी पर्यटकले भ्रमण रद्द गरेको सन्र्दभमा प्रकाशित गाइड बुकले धेरै सहयोग पुग्ने पर्यटन व्यवसायी मीनराज गुरुङको भनाइ छ |
रासस
﻿
काठमाडौं |
नाकाबन्दी र तराइ अन्दोलनका कारण निर्माणकार्य बन्द भएको भैरहवाको गौतमबुद्ध विमानस्थलको निर्माणका कार्य पुनः अघि बढ्को छ |
करीव ४ महिना निर्माणकार्य बन्द विमानस्थलको स्तरोन्नतीको तिव्र रुपमा अघि बढेको आयोजना निर्देशक ओम शर्माले बिजखबरलाई बताए |
‘तराई बन्द तथा नाकाबन्दीले सो विमानस्थलको निर्माणकार्य ठप्प थियो,’ उनले भने, ‘तर अहिले तिव्र रुपमा अघि बढाएका छौं ।’
शर्माका अनुसार इन्धन सहज हुन थालेसँगै निर्माण अघि बढेको हो |
हाल विमानस्थलमा टर्मिनल भवन निर्माण भइरहेको छ |
त्यस्तै रनवेको माथिल्लो भागको माटो (टप सोइल) काट्ने काम समेत भइरहेको उनले जानकारी दिए ।
त्यसैगरी, विमानस्थल स्तरोन्नती लागि थप १ सय ४० विघा जग्गा अधिग्रहणको प्रक्रिया समेत अघि बढेको शाहले जानकारी दिए |
‘सो प्रक्रियाका लागि मन्त्रिपरिषद्मा फाइल पुगेको छ,’ उनले भने, ‘स्वीकृति भएर आउनै वित्तिकै जग्गा अधिग्रहण गछौं ।’
भुकम्प तथा नाकाबन्दीले गर्दा निर्माण कार्य ढिलो हुने भन्दै सकेसम्म छिटो सम्पन्न गर्न राती पनि काम गर्न लागिएको छ |
‘राती काम गर्न मोवाइल जेनेरेटर खरीद गरिसकेका छौं’ उनले भने, ‘अव रातमा पनि काम शुरु हुनेछ ।’ भुकम्प तथा नाकाबन्दीले लामो समय निर्माण कार्य रोकिएपछि सो विमानस्थल निर्माण समय सीमा भित्र सम्पन्न गर्न कठिन हुने शर्माको भनाइ छ ।

सम्झौता अनुसार विमानस्थलको स्तारोन्नती २०१७ जुनमा सकेर २०१८ को जनवरीदेखि सञ्चालनमा आउने भनिएको थियो |
तराई बन्द तथा भारतीय नाकाबन्दीले ४ महिना निर्माण कार्य ठप्प भएकाले नसिकने भएको छ |
त्यस्तै निर्माणकार्यमा अधिकांश कामदार नुवाकोट, धादिङ तथा सिन्धुपाल्चोकका भएकोले भुकम्पका बेलामा पनि पूर्ण रुपमा काम नभएको उनले जानकारी दिए ।
विमानस्थलको स्तरोन्नती गत माघदेखि शुरु गरिएको हो |
सो विमानस्थल निर्माणका लागि करीव ८ अर्व ५५ करोड रुपैयाँ लगानी लाग्ने अनुमान गरिएको छ |
एशियाली बिकाश बैंकको आर्थिक सहयोगमा चिनिया कम्पनी नर्थ वेष्ट सिभिल एभियसन एयरपोर्ट कन्स्ट्रक्सनले विमानस्थल निर्माण गर्न थालेको हो ।
सो विमानस्थलमा ६ ओटा अन्तराष्ट्रिय र चारवटा आन्तरिक उडानका जहाज पार्क गर्न सकिने सुविधा हुनेछ |
त्यस्तै विमानस्थलमा ६ वटा अन्तरराष्ट्रिय उडान भर्ने जहाज र ४ वटा आन्तरिक उडान भर्ने जहाज पार्किङ गर्न मिल्ने छ ।
त्रिभुवन अन्तरराष्ट्रिय विमानस्थल (टीआईए) को वैकल्पिक विमानस्थलको रुपमा  सो विमानस्थल  निर्माण गर्न लागिएको हो |
सो विमानस्थल सञ्चालनमा आएसँगै हाल टीआईएमा अवतरण गरिरहेका सबै जहाज उक्त विमानस्थलमा पनि अवतरण गर्न सक्ने बताइएको छ |
पछिल्लो समय मुलककै एकमात्र अन्तरराष्ट्रिय विमानस्थल टिआईए व्यस्त भएर कतिपय समयमा अन्तरराष्ट्रिय विमानहरु भारतमा लगेर ल्याण्ड गर्नुपर्ने बाध्यता छ |
स्तरोन्नतीसँगै सो बाध्यता हट्ने छ ।
गौतम बुद्ध विमानस्थल सञ्चालनमा आएपछि टिआईएबाट हाल अवतरण भइरहेकामध्ये १० प्रतिशत जहाज सो स्थानबाट अवतरण गर्ने अनुमान गरिएको छ |
त्यसैगरी, जिल्लाबाट वैदेशिक रोजगारीमा जानका लागि काठमाडौंसम्म धाउनुपर्ने बाध्यता समेत हट्ने छ भने लुम्बिनी भ्रमण गर्न आउने पर्यटक सिधै जान सक्नेछन् ।


﻿
२६ पुस, काठमाडौं |
विनाशकारी भूकम्पले मुलुकमा धनजनको क्षतिमात्र भएन, यसले नेपाल ध्वस्त भएको गलत सन्देश विश्वभर फैलियो |
पछिल्लो समय विस्तारै गति लिइरहेको नेपाली पर्यटन भूकम्पसँगै सुस्ताउन पुग्यो ।
नेपाल ध्वस्त भएको सन्देश प्रवाह भइरहेका बेलामा प्रख्यात विदेशी मिडियाले नेपाल भ्रमणका लागि सिफारिस गरिरहेका छन् |
विदेशी मिडियाले सार्वजनिक गरिरहेको सन् २०१६ मा घुम्न जानुपर्ने उत्कृष्ट गन्तव्यको सूचिमा नेपाल पनि पर्न थालेको छ ।
हालै वेलायती ट्राभल गाइड बुक ‘रफ गाइड’ले २०१६ मा पुग्नुपर्ने देशहरुमा नेपाललाई पहिलो स्थानमा राख्यो |
चर्चित अनलाइन बिजनेश इन्साइडरले सार्वजनिक गरेको विश्वका उत्कृष्ट ५० गन्तव्यको सूचिमा सगरमाथा पर्‍यो |
विश्वका धनाढ्यहरुको बारेमा लेख्ने प्रशिद्ध पत्रिका फोब्र्सले ‘एभरेष्ट स्काई डाइभ’लाई विश्वकै उत्कृष्टमा राख्यो ।
यसले नेपाली पर्यटनको बारेमा विश्वभर चर्चा हुन थालेको छ |
भूकम्पपछि भ्रमणमा आउन डराइरहेका पर्यटकलाई नेपालप्रति सकरात्मक बनाउने पर्यटन व्यवसायीको विश्वास छ |
प्रख्यात सञ्चार माध्यमले यसरी नेपालका पर्यटकीय गन्तव्यलाई उत्कृष्टताको सूचिमा राखिदिँदा आफुहरु उत्साहित भएको व्यवसायीहरुको भनाई छ ।
 
‘नेपाली गन्तव्यहरु सधै विश्वमा उत्कृष्ट नै रहेका छन्, तर हामीले आफ्नो प्रोडक्ट बिक्री गर्न नसक्दा पछि परेका हौं’ पर्यटनविद् प्रचण्डमान श्रेष्ठले भने- ‘हामीले यसबाट लाभ लिन सक्नुपर्छ ।’
विदेशी मिडियाले नेपाललाई उत्कृष्ट सूचिमा सूचिकृत गर्दैमा पर्यटक नआउने श्रेष्ठले ठोकुवा गरे |
‘विदेशी मिडियाले नेपाललाई उत्कृष्ट गन्तव्यको सूचिमा राखिदिए’ उनले भने- ‘यसबाट लाभ लिनका लागि हामी आफै लाग्नुपर्छ ।’
सबैभन्दा पहिला नेपाल सुरक्षित रहेको र नेपाली पर्यटन ज्युँदै रहेको सकरात्मक सन्देश विश्वभर फैलाउन श्रेष्ठले सुझाव दिएका छन् |
नेपाल ध्वस्त भएको सुन्दा सुन्दै कोही पनि नेपाल भ्रमणमा नआउने श्रेष्ठको भनाई छ ।
‘उत्कृष्ट गन्तव्य भनिएको ठाउँमा जान कति सुरक्षित छ भनेर पर्यटकले आफ्नो देशका ट्राभल अपरेटरलाई सोध्छन’ श्रेष्ठले भने- ‘त्यतिबेला अपरेटरहरुले नेपाल असुरक्षित रहेको बताइदिए भने को नेपाल भ्रमणमा आउँछ ।’
यसरी विदेशी मिडियाले पटक-पटक नेपाललाई उत्कृष्ट गन्तव्यको सूचिमा नराख्ने हुँदा अहिले नै यसबाट फाइदा उठाउनुपर्नेमा श्रेष्ठले दिएका छन् |
नेपाल सरकार र निजी क्षेत्रले विदेशी अपरेटरसँग सहकार्य गरेर नेपालमा पर्यटक भित्राउन पहल गर्नुपर्ने उन प्रवर्द्धन गर्नुपर्ने उनको सुझाव छ ।
नेपालले पर्यटन प्रवर्द्धन गर्न न त ठोस नीति ल्याउन सकेको छ, न त पर्यटकीय पूर्वाधार निर्माणमा तीव्रता दिन सकेको छ |
यस्तो बेलामा विदेशी मिडियाले नेपाल प्रवर्द्धन गरेर सहयोग गरिदिएको होटल संघ नेपालकी उपाध्यक्ष सृजना राणाले बताइन |
विदेशी मिडिया, संघ संस्था र पर्यटकले गरिदिएको प्रचार प्रसारको भरमा नेपाली पर्यटन अडिएको विज्ञहरुको आरोप छ ।

नेपालका साहसिक पर्यटकीय प्रोडक्ट पदयात्रा, पर्वतारोहण, होटल, र्‍याफि्टङ, प्याराग्लाइडिङ, बञ्जी, स्काई डाइभहरु पर्यटकको नजरमा पर्न थालेका छन् |
पर्यटकबाट ‘फिडब्याक’ लिँदा नेपाली गन्तव्यहरु विदेशी मिडियाको उत्कृष्टताको सूचिमा पर्न थालेका हुन् ।
नेपाल पर्यटन प्रवर्द्धनमा चुकिरहेका बेलामा अन्तर्राष्ट्रिय सञ्चार माध्यमले प्रचार-प्रसार गरिदिनु सकरात्मक भएको श्रेष्ठ बताउँछन् |
प्रख्यात मिडियाले उत्कृष्टताको सूचिमा नेपालाई समावेश गरिदिँदा यसको प्रभाव ठूलो पर्ने उनको ठम्याई छ ।
सगरमाथा र सीमित पर्यटकीय गन्तव्यमा मात्र केन्दि्रत रहेको नेपालको पर्यटनको विविधिकरण नै अन्तर्राष्ट्रिय सञ्चार माध्यमबाट हुन थालेको छ |
यस वर्ष उत्कृष्ट ५० को सूचिमा परेको सगरमाथा आधार क्षेत्र ट्रेकिङ रुट यस वर्ष पनि उत्कृष्ट बन्न सफल भएको छ |
सगरमाथा आधार शिविरमा हाल वाषिर्क करीब ३५ हजार पर्यटक पुग्ने गरेका छन् ।
संसारकै सबैभन्दा ठूलो ट्राभल वेबसाइट टि्रप एडभाइजरले गत वर्ष नेपालको काठमाडौंलाई विश्वकै तेस्रो उत्कृष्ट गन्तव्यमो सूचिमा राख्यो |
जलयात्रा पर्यटको लागि पनि नेपालको सुनकोसी नदी उत्कृष्ट र्‍याफि्टङ गन्तव्यमा परेको छ |
विश्वको उत्कृष्ट ट्राभल गाइड बुक लोनली प्लानेटले गत वर्ष सुनकोसी नदीलाई विश्वकै उत्कृष्ट साहसिक पर्यटकीय नदीको सूचिमा राखेको हो ।
﻿
नेपाली स्टल अवलोकन गर्दै ठूला-मध्यम स्तरीय उद्योग तथा पर्यटनमन्त्री आरभी देशपाण्डे ।
१ माघ, काठमाडौं |
भारतको बैंग्लोर शहरमा आयोजित ट्राभल टुरिजम फेयर (टिटिएफ) मा नेपाल सहभागि भएको छ |
शुक्रबारदेखि सुरु भएको मेलामा नेपाल पार्टनर कन्ट्रीको रुपमा सहभागी भएको हो ।
नेपाल टुरिजम बोर्डले मेलामा पशुपति, मुक्तिना, पोखरा लगायतका गन्तव्यहरूको ठूलो तस्विर राखेर नेपाली पर्यटन प्रवर्द्धन गरिरहेको छ |
‘बैंग्लोर धार्मिक मान्छे बसोबास गर्ने ठाउँ हो, यहाँबाट धेरै धार्मिक पर्यटक नेपाल भित्राउन सकिन्छ’ मेलामा सहभागि नेपाल टुरिजम बोर्डका अधिकृतसुदन सुवेदीले भने- ‘नेपालप्रति यहाँका मानिसको धारण निकै राम्रो पाइयो ।’
नेपाली स्टलमा ठूला-मध्यम स्तरीय उद्योग तथा पर्यटनमन्त्री आरभी देशपाण्डेले अवलोकन भ्रमण गरे |
सो अवसरमा मन्त्री देशपाण्डेलाई नेपालको पर्यटन क्षेत्र र सम्भवनाका बारेमा जानकारी गराएको सुवेदीले जानकारी दिए ।

बैंग्लोरमा अहिले नेपाल वायुसेवा निगमले नियमति उडान भर्दै आएको छ |
जसले गर्दा त्यहाँका मानिसलाई नेपाल भ्रमणमा आउन सहज भएको छ |
‘बैंग्लोरमा राम्रोसँग पर्यटन प्रवर्द्धन गर्न सकियो भने रिजल्ट राम्रो आउला भन्ने लागेको छ’ सुवेदीले भने- ‘यहाँबाट धेरै संख्यामा धार्मिक पर्यटक भित्राउन सकिन्छ ।’
पछिल्लो समय बैंग्लोरबासीहरु खर्चालु हुँदै गइरहेका छन् |
नेपालको पशुपति, मुक्तिान, गोसाईंकुण्ड, जानकी मन्दिर लगायतको अवलोकनका लािग त्यहाँका नागरिक नेपाल आउने गरेका छन् ।
मेलामा टुरिजम बोर्डसहित नेपाल वायुसेवा निगम र पाँचवटा ट्राभल ट्रेड कम्पनीको सहभागिता रहेको छ |
टिटिएफ भारतको सबैभन्दा ठूलो पर्यटन मेला हो |
यो मेला बैंग्लोर सहित मुम्बई, चेन्नाई लगायतका प्रमुख शहरमा आयोजना गरिँदै आएको छ ।
तीन दिनसम्म अयोजना हुने मेला आइतबार सम्पन्न हुने सुवेदीले जानकारी दिए ।

﻿
काठमाडौं |
नेपाल एसोसिएशन अफ टूर एण्ड ट्राभल एजेन्टस् (नाट्टा)को अध्यक्षमा मधुसुदन आचार्य निर्वाचित भएका छन् |
नाट्टाको आइतबार भएको निर्वाचनमा आचार्य समुहको प्यानलै निर्वाचित भएका छन् ।
आचार्यले आफ्ना निकटतम प्रतिद्वन्दी मिहिका ध्वाख्वालाई २७ मतले पछि पार्दै विजयी भएका हुन् |
आयार्यले १ सय ९१ मत प्राप्त गर्दा ध्वाख्वाले १ सय ६४ मत प्राप्त गरिन् |
यसैगरी अर्का प्रतिस्पर्धी शम्भुराज पाठकले भने जम्मा ६७ मतमात्र प्राप्त गरे |
नाट्टामा ४ सय ५४ मतदाता रहेका थिए |
जसमध्ये ४ सय ३२ मत मात्र खसेको थियो ।
विजयसँगै आगामी दिनमा सबै एकजुट भएर ट्राभल व्यवसायीको हकहीतमा लाग्ने आचार्यले बताए |
‘यो सवै नाट्टा सदस्यहरुको जीत हो,’ उनले भने, ‘व्यवसायीक हकहितका लागि सवै एक भएर अघि बढ्नु पर्छ ।’
नाट्टाको प्रथम उपाध्यक्षमा आचार्य प्यानलकै सीएन पाण्डेले १ सय ९० मत ल्याएर विजयी भएका छन् भने द्वितीय उपाध्यक्षमा डिके शर्माले २ सय १५ मत प्राप्त गरे |
त्यसैगरी, महासचिवमा भीमप्रसाद पन्तले १ सय ७९ मत प्राप्त गरे भने सचिवमा सुधिर उपाध्यायले २ सय १२ र कोषाध्यक्ष चित्र गुरुङले २ सय २१ मत ल्याएर विजयी भएका छन् |
सहकोषाध्यक्ष सविता केसी भट्टराई २ सय १२ मत ल्याई विजयी भएकी छिन् ।
यस्तै सदस्यहरुमा युवराज सुवेदी १ सय ९७ मत, लक्ष्मण लम्साल २ सय १४ मत, रामकुमार बाराकोटी १ सय ७८ मत, घनश्याम घिमिरे १ सय ८९ मत, विनय बस्नेत २ सय ८ मत, हरिभक्त श्रेष्ठ १ सय ८८ मत, बरुण मेहता १ सय ७९ मत र सितलकुमारी शर्मा पौडेल २ सय ३३ मतलाई विजयी भएका छन्|

﻿
६ माघ, जनकपुरधाम |
पशुपति, लुम्बिनी र जनकपुरको पर्यटन विकास समान हुनुपर्ने धारणा व्यक्त गरिएको छ |
बृहत्तर जनकपुर क्षेत्रको प्रस्तावित गुरुयोजना प्रतिवेदनमाथिको मङ्गलबारको छलफलमा सहभागीले परिषद्को क्षेत्र विस्तारमा पनि जोड दिए ।
बृहत्तर जनकपुर क्षेत्र विकास परिषद्द्वारा आयोजित कार्यक्रममा राजा जनकको दरबारको अनुसन्धान र जनकपुरस्थित ५२ बिघा शिवपुर गढीको संरक्षण र संवद्र्धन हुनुपर्नेतर्फ पनि उनीहरुले ध्यानाकर्षण गराए |
परिषद्को कार्य क्षेत्र पाँच जिल्लासम्म विस्तारित हुनुपर्नेमा जोड दिँदै सहभागीले धनुषाधाममा चिडिया घर निर्माण हुनुपर्ने धारणा व्यक्त गरे ।
शोधकर्ता रामभरोस कापडीले गुरुयोजना वैज्ञानिक किसिमले प्रस्तावित गर्नु पर्ने औँल्याउँदै परिषद्को क्षेत्र विस्तारमा पनि पर्यटन, सांस्कृतिक, धार्मिक, सामाजिक र आर्थिक पक्षलाई ध्यान दिनु जरुरी रहेको बताए ।
अभियानकर्मी गङ्गाप्रसाद साहले गुरुयोजनामा परिषद्को परिधिमा रहेका सम्पदाको संरक्षणमा विशेष महत्व दिइएको बताए |
परिषद्का कार्यकारी निर्देशक उमेश यादवले गुरु योजना कार्यान्वयनका लागि रु दश अरर्ब सात करोड ५१ लाख प्रस्ताव गरिएको जानकारी दिए ।
परिषद्को क्षेत्रअन्तर्गत धनुषा र महोत्तरीका २०४ मठमन्दिर, ४२४ पोखरी र ७१ गढी छन् |
परिषद्को कार्यक्रमबाट एक लाख ३० हजार ७०० घर परिवार प्रत्यक्ष रुपमा लाभान्वित रहेका छन् ।

﻿
७ माघ, काठमाडौं |
सरकारले पर्यटक आगमन बढाउन यस वर्ष विविध कार्यक्रमहरू आयोजना गर्ने भएको छ |
आगामी पर्यटकीय सिजनसम्म भूकम्पकै अवस्थामा फर्किने गरी पर्यटन मन्त्रालयले कार्यक्रम आयोजना गर्न लागेको हो ।
विविध कार्यक्रमध्ये सरकारले यस वर्ष बुद्ध जयन्ती भव्य रुपमा मनाउने भएको छ |
बुद्धको जन्मस्थल लुम्विनीसहित विभिन्न गुम्बाहरुमा विविध कार्यक्रम गरिने पर्यटन सचिव दिनेश थपलियाले बताए ।
नेपालमा बुद्धिष्ट पर्यटनको ठूलो सम्भवना रहेको छ |
छिमेकी मुलुक चीनसहित श्रीलंका, कोरिया, जापान, थाइल्यान्ड लगायतका मुलुकबाट ठूलो संख्यामा पर्यटक आउने गरेका छन् ।
‘पर्यटनका लागि नेपालको पोटेन्सियल मार्केट चीन बनेको छ’ सचिव थपलियाले भने- ‘उनीहरुलाई आकषिर्त गरेर भित्राउने हाम्रो पहिलो प्रयोरिटी रहेको छ ।’ चीनबाट नेपालमा खासगरी पोखरा र लुम्विनी भ्रमणका लागि पर्यटक आउने गरेका छन् ।
बुद्ध जयन्ती भव्य रुपमा मनाउन सकेमा बुद्धिष्ट पर्यटक आकषिर्त गर्न सकिने सरकारको बुझाई छ |
यही समयमा बुद्धिष्ट सक्रिटलाई समेत प्रवर्द्धन गरेर विश्वभरका बौद्धालम्बी पर्यटक आकषिर्त गर्ने तयारी सरकारको छ |
यो अभियान सुरु भइसकेको सचिव थपलियाको भनाई छ ।
‘सुस्ताएको पर्यटन पुनरुत्थान गर्नका लागि नियमित बाहेक केही ठूला र महत्वपूर्ण अभियानहरु चलाउनुपर्छ’ सचिव थपलियाले भने- ‘यही शिलशिलामा आउँदो बुद्ध जयन्ती अत्यन्त भव्यताका साथ विविध कार्यक्रम आयोजन गरेर मनाउने योजना बनाएका छौं ।’
﻿
वासुदेव पौडेल
१४ माघ, पोखरा |
विश्वमै ख्याति कमाएको नेपालको पर्यटकीयस्थल पोखराको दक्षिणभेग लेखनाथ नगरपालिका–१८ (साविक भरतपोखरी–६) स्थित कुर्लिङ र यस आसपासको क्षेत्र धार्मिक पर्यटन र पदयात्राको पर्याप्त सम्भावना बोकेर पनि प्रचारप्रसार र पूर्वाधारको अभावमा ओझेलमा परेको छ ।
प्राचीनकालमा ताल रहेको र तालकोबीचमा बराहको मन्दिर रहेको जनविश्वासका आधारमा धार्मिकरुपले यस क्षेत्रलाई पवित्र तीर्थस्थलका रुपमा लिइन्छ ।
वर्षभर नै पानी बग्ने सुरौदी खोलाको किनारको केही उच्चभागमा रहेको यो स्थल वरपर प्राचीनकालमा ताल रहेको र पछि ताल फुटेर समथर भूभाग बनेको जनविश्वास कायमै रहेको स्थानीयवासी कमलराज चापागाइँले बताए ।
बुढापाकाको भनाइअनुसार कुर्लिङको डाँडा वरपर तालले ढाकिएको उल्लेख गर्दै उहाँले कालान्तरमा यहाँको ताल फुट्न गई वरपरको भूभाग समथर भूमिमा परिणत भएको हो वरपरको भूभागमा खेतीका लागि उर्वर माटो भएका कारण पनि ताल रहेको अनुमान गर्न सकिने उनको भनाइ छ ।
जनविश्वासअनुसार यहाँस्थित बराहको पोखराको तालबराही र तनहुँ  ढोरफिर्दिस्थित ढोरबराहीको सम्बन्ध रहेको छ |
यहाँस्थित बराहको तालबराही र ढोरबराही दिदीबहिनीको सम्बन्ध रहेको र ताल फुटेसँगै यहीँबाट तालबराही र ढोरबराही छुट्टिएर गएको विश्वासका आधारमा यो स्थललाई महत्वपूर्ण धार्मिक तीर्थस्थल मान्ने गरिएको चापागाइँको भनाइ छ ।
यहाँको धार्मिक विश्वासलाई कायमै राख्न स्थानीयवासीको सक्रियतामा हाल बराहको मन्दिर निर्माण गरिएको छ |
स्थानीयवासी रमेश महतकाअनुसार विगत लामो समयदेखि नै यहाँ पूजाआजा गर्ने गरिएकोमा गत वर्षदेखि चैते दशैंमा बलिसहित पूजा गर्न सुरु गरिएको छ ।
यहाँस्थित सुरौदी खोलाका कारण प्राकृतिक जलाशयमा पौडीको मज्जा लिनुका साथै वरपरको वन जङ्गलका कारण वन्यजन्तु र चराचरको अवलोकनका लागि पनि यो स्थल पर्यटकीय रुपमा पनि उत्तिकै महत्वपूर्ण रहेको उनले बताए ।
व्यावसायिक कृषिको पर्याप्त सम्भावना रहेको यो क्षेत्रमा बाटो र सुरौदी खोलामा पक्की पुल निर्माण गर्नसके व्यावसायिक कृषिकै माध्यमबाट यहाँ धेरै व्यक्ति स्वरोजगार बन्नसक्ने सम्भावना रहेको महतले बताए ।
हिउँदको समयमा तनहुँको दुलेगाैडाबाट घारी बगर, चवादी, धामिकुना, वर्षा, कुर्लिङ हुँदै स्याङ्जाको प्यूरी दोभानसम्म बस सञ्चालन हुने भएका कारण यहाँ उत्पादित वस्तुले सहजरुपमा बजार पाएका छन् |
वर्षातको समयमा भने सुरौदी खोला बढ्ने र पुलको अभावका कारण उत्पादित वस्तु बजार पुर्याउन असहज भएको स्थानीयवासीको दुःखेसो छ ।
सुरौदी खोला विभिन्न समयमा स्थान परिवर्तन गरी बग्ने भएका कारण यस आसपासको धेरै खेतीयोग्य भूभाग बगरमा परिणत भएको स्थानीयवासी गुरुप्रसाद पौडेल बताउँछन् |
खोलालाई एउटै मार्गमा हिँडाउन नसक्दा धेरै उब्जाउयोग्य जमिन यहाँका स्थानीयवासीले गुमाउनुपरेको उनले बताए ।
सुरौदी खोलामा पक्की पुल निर्माण गरी खोलालाई एउटै मार्गमा बग्ने गरी व्यवस्थित गराउनसके वरपरको उब्जाउ जमिन अधिकतम उपयोग गर्न सकिने पौडेलको भनाइ छ ।
कुर्लिङ बराहको पूर्व तर्फ छहरा, उत्तरमा पहरे, दराङसिङ, दक्षिणमा मुडेपानी र पश्चिममा बगुवा पर्दछ |
यहाँ धान, मकै, गहुँ, मुसुरो, गहुँ, तोरीलगायत तरकारीजन्य वस्तु राम्रो उत्पादन हुन्छ |
पिंँडालु, आलुलगायतका यहाँ उत्पादन हुने वस्तुको बजारमा निकै माग हुने गरेको छ ।
बाह्रै महिना पानी बग्ने सुरौदी खोला माछापालन व्यवसायका लागि पनि महत्वपूर्णस्थल हो |
वरिपरि जङ्गलका कारण पशुपालन पनि यहाँको राम्रो सम्भावना बोकेको व्यवसाय हो ।
प्रचारप्रसारको अभाव तथा सडकजन्य पूर्वाधारको विकास हुन नसकेकै कारण धार्मिक पर्यटन, व्यावसायिक कृषि, जल, पर्यटन, प्राकृतिक दृश्यावलोकनलगायतका सम्भावना बोकेको योस्थल ओझेलमा परेको स्थानीयवासीको गुनासो छ ।
पदयात्राको महत्वपूर्ण सम्भावना बोकेको यस क्षेत्रसम्म भरतपोखरीको चिरगादीबाट बरमाझथर, लाङ्दी, छहरा हुँदै कुर्लिङलाई पदमार्गबाट जोड्न सकिन्छ |
त्यस्तै, गगनगौँडाबाट आपुभञ्ज्याङ, मनियलडाँडा, बरपौवा, चवादी हुँदै कुर्लिङसम्मको एकदिने पदमार्गको पनि विकास गर्न सकिन्छ ।
तनहुूँको दुलेगौडाबाट घारी, धामिकुना, चवादी, वर्षा हँुदै कुर्लिङ र त्यहाँबाट स्याङजाको प्यूरी दोभानसम्म पनि पदमार्गको विकास तथा विस्तार गर्न सकिने सम्भावना रहेको छ |
स्थानीयवासी समाजसेवी तोकनाथ पौडेलकाअनुसार ‘सुरौदी खोलामा पक्की पुल बन्न नसक्दा कुर्लिङलगायतका स्थान लामो समयदेखि ओझेलमा पर्दै आएका हुन् ।’
देशका विभिन्न स्थानका झरना तथा छहराले चर्चा पाएपनि यहाँस्थित मनमोहक छहरा अझैसम्म पनि ओझेलमा परेको छ |
स्वदेशी तथा विदेशी पर्यटकका लागि दर्शनीय यहाँको छहरालाई राम्रो पदमार्ग र बाटो निर्माण गरी एउटा महत्वपूर्ण पर्यटकीय आकर्षणका रुपमा स्थापित गर्न सकिने उनले बताए ।
धार्मिक पर्यटन, पदयात्रा, जलबिहार र वन्यजन्तु तथा चराचरको अवलोकनका लागि महत्वपूर्ण गन्तव्य हुनसक्ने कुर्लिङ बराह र यस आसपासको क्षेत्रको विकासका लागि सरकारी पक्षको चासो बढ्नुपर्ने उनको भनाइ छ |
रासस
﻿
१४ माघ, काठमाडौं |
पर्यटन मन्त्रालयले अहिलेको विषम परिस्थितिमा हवाई सेवालाई प्रभावकारी बनाउन सरोकारावालासँग छलफल गरेको छ |
छलफलमा आपूर्ति मन्त्रालय, नेपाल आयल निगम, वायुसेवा कम्पनी सञ्चालक, नेपाल नागरिक उड्डयन प्राधिकरण लगायतको सहभागिता रहेको थियो ।
बैठकमा वायुसेवा सञ्चालक वा कुनै कम्पनीले अहिलेको अप्ठ्यारो परिस्थितिमा हवाई इन्धन विदेशबाट सिधै ल्याउन चाहेमा नेपाल आयल निगमले सहयोग गर्नुपर्ने र बायुसेवा कम्पनीले इन्धन आपूर्तिका लागि बैंकमा पहिले ग्यारेन्टी राख्नुपर्ने विषयमा पुनरावलोकन गर्ने विषयमा छलफल भयो ।
पर्यटनमन्त्री आनन्दप्रसाद पोखरेलले विद्यमान अवस्थामा हवाई इन्धनको भाडा नबढाउन आयल निगम तथा सरोकारवाला पक्षलाई आग्रह गरे ।
आपूर्तिमन्त्री गणेशमान पुनले छलफल भएका कुराहरु सक्नेजति आफै व्यवस्थापन गर्न र व्यवस्थापनले नसक्ने निर्णयहरु सञ्चालक समितिको बैठकमा कार्यसूची बनाएर पेश गर्न आयल निगमलाई निर्देशन दिए । हवाई इन्धनको स्वचालित मूल्य निर्धारण गर्न आपूर्ति मन्त्रालय र नेपाल आयल निगम दुवै सकरात्मक रहेका छन् ।

﻿
१५ माघ, काठमाडौं |
विमान बंगलादेश एयरलाइन्सले कर्मचारीको तलव ५० प्रतिशतले वृद्धि गरेकोछ |
नेपाल ट्रेकिङ, ट्राभल, र्‍याफ्टिङ एयरलाइन्स मजदुर यूनियन (युनिट्राभ)को समन्वयमा व्यवस्थापन पक्षले कर्मचारीको तलव भक्तामा ५० प्रतिशत वृद्धि गर्ने सहमत भएको हो ।
सहमतिसँगै त्यहााँ कार्यरत कर्मचारीको आन्दोलन समेत समाप्त भएको छ |
एयरलाइन्स व्यवस्थापन र कर्मचारीबीच लामो समयको वार्तापछि तलव, भत्ता वृद्धि गर्ने सहमति भएको हो ।
अन्य मागहरु ६ महिनाभित्र पूरा गर्ने सहमति भएको युनिट्राभका महासचिव सुमन पराजुलीले जानकारी दिएका छन् |
कर्मचारीले तलब वृद्धि लगायत ६ सुत्रीय मागपत्र राखी एक महिनादेखि आन्दोलन गर्दै आएका थिए ।
यसअघि एयरलाइन्समा २५ वर्षदेखि निरन्तर काम गर्दै आएका कर्मचारीले मासिक साढे आठ हजार रुपैयामा काम गर्दै आएका थिए ।
﻿
काठमाडौं |
गौशलास्थित पशुपति भिजनमा तीन तारे होटल खुलेको छ |
आज एक कार्यक्रमबीच संस्कृति पर्यटन तथा नागरिक उड्यन मन्त्री आनन्दप्रसाद पोखलले सो होटललको उद्घाटन गरेका छन् |
देशको अर्थतन्त्र दयनीय अवस्थामा पुगेको बेलामा पनि ठूला होटल संचालनमा ल्याएर प्रशंसनीय काम गरको मन्त्री पोखरेलले जानकारी दिए |
‘यस्तो अवस्थामा ठूलो लगानीमा उद्योग व्यवसाय संचालन गर्नु सराहनीय काम हो,’ उनले भने, ‘तर, काठमाडौं लगायतका क्षेत्रमा कार्वन रहित होटलहरु संचालनमा ल्याउनु पर्छ ।’
गौशलामा हाम्रो इन्भेष्टमेन्ट प्रालीलगायतका लगानीकर्ताले अमादब्लम होटल खोलको हुन् |
विशेषगरी पर्यटकलाई केन्द्रित गरी खोलएिको उक्त होटलमा ६२ वटा डिलक्स रुम रहेका छन् |
रात्रीको समयमा हवाइमार्गबाट आउने पर्यटकलाई लक्षित गरी होटल संचालनमा ल्याइएको होटलका विक्री प्रवन्धक कमल क्षेत्रीले जानकारी दिए |
‘होटल देशको एकमात्र अन्तरराष्ट्रिय विमानस्थलको नजिकै रहेको छ,’ उनले भने, ‘जसले गर्दा देश विदेशबाट रात्रीको समयमा आउने पर्यटकलाई बस्न सहज हुने छ ।’ एउटा रुमको ४ देखि १० हजार रुपैयाँसम्म पर्ने उनले जानकारी दिए ।
होटलमा हाम्रो इन्भेष्टमेन्ट प्राली, नारायणभक्त उप्रेती, बालकृष्ण शिवाकोटीलगायत ५ जनाको लगानी रहेको छ |
२५ करोड रुपैयाँभन्दा बढीको लगानीमा उक्त होटला संचालनमा ल्याइएको हो |
आधुनिक र सुविधासम्पन्न उक्त होटलमा रेष्टुराँ, बैंकेट, फिटनेश क्लव रहेका छन् ।

﻿
१९ माघ, चितवन |
गत वैशाखको भूकम्प र चार महिनायताको भारतीय नाकाबन्दीका कारण पर्यटन क्षेत्र सुस्ताइरहेको परिप्रेक्ष्यमा सौराहाका पर्यटन व्यवसायी आन्तरिक पर्यटक बढाउने अभियानमा लागेका छन् ।
आगामी १४ फेब्रुअरी -फागुन २) मा पर्ने प्रणय दिवसलाई लक्षित गरी सौराहामा २८ माघदेखि ३ फागुनसम्म १०औँ फुड फेस्टिबल अर्थात् खाना महोत्सव हुँदै छ |
त्यसैको प्रचार-प्रसारका लागि सौराहाका पर्यटन व्यवसायी आजदेखि देश दौडाहामा निस्किएका हुन् ।
भूकम्प र नाकाबन्दीका कारण प्रभावित पर्यटन क्षेत्रलाई महोत्सवमार्फत प्रवर्द्धन गर्ने उद्देश्यले पर्यटकलाई निम्ता बाँड्न देश दौडाहामा लागेको रेस्टुरेन्ट एन्ड बार एसोसिएसन -रेवान) सौराहाका अध्यक्ष लालबहादुर भट्टले जानकारी दिए ।
खाना महोत्सवको प्रचारस्वरुप मंगलबार बिहान कावासोतीमा पत्रकार सम्मेलन गरी पर्यटकलाई सौराहामा निम्ता दिन सुरु भएको छ ।
रुपन्देही, काठमाडौं, पोखरा मकवानपुर लगायत क्षेत्रमा समेत कार्यक्रम गरेर आन्तरिक पर्यटकलाई सौराहा आउन प्ररित गरिने कार्यक्रम संयोजक नरेश गिरीले बताए ।
यसपटक महोत्सवबाट आएको आम्दानीमध्ये केही रकम उज्यालो सौराहाका लागि खर्च गरिने आयोजकले जनाएको छ |
यस्तै, सडक बालबालिका तथा बालश्रम न्युनीकरणका लागि १०-१० प्रतिशत रकम अनि केही खेलकुद र स्थानीय सामाजिक संस्थालाई समेत सहयोग गरिनेछ ।
महोत्सवमा हात्ती सफारी, डुंगा सयर, सांस्कृतिक कार्यक्रम गरिनेछ भने वेटर रेस, प्रेमपत्र लेखन प्रतियोगिता, गृहिणीबीच नृत्य प्रतियोगिता, रत्यौली प्रतियोगिता, पर्यटक दौड र पत्रकारबीच चिचर खाने प्रतियोगिता हुने बताइएको छ ।
यस्तै दुना टपरी गाँस्ने, पानी पिउने, भजन चुड्का प्रतियोगिता हुने आयोजकले जनाएका छन् ।
﻿
२० माघ, काठमाडौं |
अख्तियार दूरुपयोग अनुसन्धान आयोगले नेपाल वायुसेवा निगमलाई निश्चित समयमा डेलिभरी गर्न नसकेको सामानको क्षतिपूर्ति दिन सुझाव दिएको छ |
अख्तियारले विमानस्थलको अनुगमन तथा निरिक्षण पश्चात यस्तो सुझाव दिएको हो ।
समयमा सामान डेलिभरी हुन नसक्दा यात्रु तथा व्यवसायीहरुले दुःख पाउँदै आएका छन् |
तोकिएकै समयमा सामान डेलिभरी गर्न अख्तियारको सुझाव छ ।
यसैगरी भण्डारमा रहेको डेलिभरी हुन नसकेको ब्यागेज र अन्य समानहरु दुई महिनाभित्र क्लियर गरिसक्न पनि अख्तियारले निर्देशन दिएको छ |
अख्तियारले नयाँ समानको हकमा डिजिटल रेकर्डिङ गरी वेभसाइट तथा मोबाइल एप बनाएर राख्न सुुझाव दिएको छ ।
व्यापारीक कार्गोका कारण यात्रुका व्यागेज छोड्ने प्रवृत्तिलाई निरुत्साहित गर्न लगाई छोडिएका ब्यागेजहरु यात्रुको ठेगनामा यथाशिघ्र बुझाउने व्यवस्थाप गर्न पनि अख्तियारको निर्देशन छ ।
अन्तर्राष्ट्रिय अभ्यासअनुरुप न्यारो बडी विमानको समान १५ देखि ३५ मिनेटमा र वाइड बडीको २० देखि ४० मिनेटभित्र डेलिभरी गरिसक्न पनि अख्तियारले निर्देशन दिएको छ |
त्यस्तै, ग्राउन्ड हृयान्डलिङ र अन्य आवश्यक उपकरण र्‍याम्प बस र ट्रयाक्टर खरिद गर्ने प्रकृया अगाडि बढाउन पनि सुझाव दिइएको छ ।
जसमध्ये बस र ट्रयाक्टर तत्काल खरिद गरे पनि एक्स्ट्रनल एयर कन्डिसनर र एम्बुलिफ्ट सम्बन्धमा प्रतिवेदनका आधारमा खरिद गर्नुपर्ने अख्तियारको भनाई छ ।

﻿

२३ माघ, इलाम |
इलाम नगरपालिका–७ महभिरमा आन्तरिक पर्यटन प्रवद्र्धन गर्ने उद्देश्यले रक क्लाइम्बिङसहित रक गार्डन र बाल उद्यान निर्माण सुरू गरिएको छ ।
महभिरस्थित प्रगति युवा समाजले रक क्लाइम्बिङका लागि सम्भाव्यता अध्ययन सम्पन्न गरेर निर्माण सुरू गरेको हो ।
मेची पहाडी क्षेत्र पर्यटन प्रवद्र्धन विकास समितिबाट रु १० लाख विनियोजन गरी रक क्लाइम्बिङ, रक गार्डन र बाल उद्यानको काम सुरू गरिएको समाजका अध्यक्ष उमेश महतले बताए।
यसका लागि इलाम सदरमुकामस्थित कालीध्वज गणका गणपति प्रकाश लामिछानेले पनि पर्यटकीय पूर्वाधार निर्माणमा प्राविधिक सहयोग उपलब्ध गराउने जानकारी दिए ।
मेची पहाडी क्षेत्र पर्यटन प्रवद्र्धन विकास समितिमार्फत सम्भाव्यता अध्ययन गरी पर्यटकीयस्थलको रूपमा छनोट सम्पन्न गरेर प्रगति युवा समाजलाई जिम्मा दिइएको समितिका कार्यकारी निर्देशक केशव द्यौरालीले बताए।
जिल्लामा यस्ता धेरै स्थान भए पनि महभिर जतिको उपयुक्त स्थान कही फेला नपारिएको समाजले जनाएको छ |
महभिर सदरमुकामबाट करिब एक घन्टाको पैदल दूरीमा पर्दछ |
रासस


﻿
२४ माघ, काठमाडौं |
सरकारले सिद्धार्थ गौतम बुद्धको २५ सय २६औं जन्मजयन्ती तथा बौद्ध सम्मेलनका अवसरमा बौद्धधर्म मान्ने देशका संस्कृति मन्त्रीहरुलाई निम्ता गर्ने भएको छ ।
आगामी वैशाख शुक्लपूणिर्माका दिन मनाइने बुद्ध जयन्तीलाई अन्तर्राष्ट्रिय स्तरमा मनाउनका लागि बौद्धधर्म मान्ने देशका संस्कृति मन्त्रीलाई निम्ता गर्न लागेको संस्कृतिमन्त्री आनन्दप्रसाद पोखरेलले बताए ।
बुद्धजयन्ती व्यवस्थित रूपमा मनाउनका लागि आवश्यक तयारीका गर्न आइतबार लुम्विनी विकास कोषको बैठक बसेको थियो |
बैठकमा कोषका अध्यक्ष समेत रहेका पोखरेलले लुम्विनीको राष्ट्रिय तथा अन्तर्राष्ट्रिय रूपमा व्यापक प्रचार-प्रसार र बुद्ध धर्मको महत्व र गरिमा बढाउन पहल गरिने बताए ।
सिद्धार्थ गौतमको जन्मभूमि लुम्बिनी नै भएको अन्तर्राष्ट्रिय रूपमा जानकारी गराउने, बुद्ध धर्म तथा शिक्षाको अध्ययन, अनुसन्धान एवम अन्वेषणको अन्तर्राष्ट्रिय केन्द्रका रूपमा नेपाललाई विकास गर्ने बुद्धजयन्ती तथा सम्मेलनको उद्देश्य रहेको मन्त्रीको भनाई छ ।
सरकारले ‘लुम्बिनी, नेपाल : भगवान बुद्ध र बौद्ध दर्शनको स्रोत’ भन्ने नारासहित आगामी जेठ ८ गते मनाइने बुद्धजयन्ती मनाउँदै छ |
जेठ ६ र ७ गते अन्तर्राष्ट्रिय रूपमा बौद्ध सम्मेलन काठमाडौंमा आयोजना गरिने भएको छ भने जेठ ८ गते बुद्धजयन्ती लुम्बिनीमा मनाउने सरकारको तयारी छ ।

﻿नेपालको अति पुरानो नगरपालिकाहरू मध्ये राजविराज एक हो |
यो वि.सं. २०१६ सालमा नगरपालिकाको रूपमा घोषणा भएको हो |
यो सर्वोच्च शिखर रहेको सगरमाथा अञ्चलको सदरमुकाम पनि हो |
काठमाडौंदेखि ४ सय ५७ किलोमिटर तथा पूर्व–पश्चिम लोकमार्गको रूपनी खण्डबाट १० किलोमिटर दक्षिण तथा भारतको कुनौली बोर्डरबाट ११ किलोमिटर उत्तरमा यो नगरपालिका अवस्थित छ ।
नामाङ्करण सम्बन्धी अवधारणाः सप्तरी जिल्लाको मध्य स्थान हालको राजविराजमा प्राचीन समयमा राजाहरू शासन गर्दथे |
राजाहरू बिराज (बसोबास) गरेको हुनाले यस स्थानलाई कालान्तरमा राजविराज भन्न थालिएको हुन सक्छ |
अर्को महत्वपूर्ण तर्क के छ भने नगरको पूर्वपट्टि हाल राजविराज–९ स्थित मन्दिरमा राजदेवी माता विराजमान भएको हुनाले यो स्थान राजदेवी माताकै नामबाट नामाङ्करण भएको स्थानीय बुढापाकाहरूको भनाइ छ ।
सप्तकोशी नदीले तात्कालीन सदरमुकाम कटान गर्न थालेपछि सुरक्षित स्थानको रूपमा राजविराजलाई चयन गरियो |
सोही क्रममा त्यतिबेलाका पूर्वी कमाण्डिड्ड जनरल बबरशम्शेर जबरा र तिनका प्रतिनिधि प्रकाशशम्शेर जबराले यो स्थानलाई उपयुक्त ठहरयाए |
राजविराज नगरपालिकाको नगर योजना ६० बिघाको प्लटमा तत्कालीन इन्जिनियर डिल्लीजङ्गले गरेका थिए |
उनले भारतको गुलाबी सहर भनेर चिनिने जयपुरको नक्साको आधारमा टाउन प्लानिड्ड गरेका थिए |
सुरूमा ६० बिघा जग्गामा टाउन प्लानिड्ड भएपनि कर्मचारी आवास भनेर उत्तरपट्टीको २ बिघा र दक्षिणतर्फको ८ बिघा समेत समेत गरी ७० बिघामा नगर बसाइएको हो ।
प्रत्येक चार घरको पछाडि सानो गल्ली, मेनरोड र सहायक रोड जोडिने ठाउ“मा चौक तथा अलग अलग स्थानमा हटिया, किराना पसल, तरकारी बजार लाइन र सरकारी कार्यालय भवनहरू व्यवस्थित रूपमा मिलाइएको छ |
नक्साका आधारमा यस्तो व्यवस्थित सहर मुलुकमा कमै मात्र छन् ।
वि.सं. १९९८ सालमा सप्तरी सदरमुकाम हनुमाननगरबाट राजविराज सारियो |
स्थापनाको लगभग १० वर्षपछि मात्र राजविराजले बजारको रूप लिएको हो |
वि.संं. २०१६ सालमा सरकारले राजविराजलाई नगरपालिका घोषणा गरयो |
मुलुकमै अति पुरानो मानिए पनि यसको यथोचित विकास भने हुन सकेको छैन ।
राजविराज नगरपालिका क्षेत्रभित्र समेत पर्यटनको प्रबल सम्भावना छ |
राजविराज नगरपालिका भित्र राजदेवी मन्दिर, भगवती मन्दिर, वैष्णवी काली मन्दिर, लक्ष्मीनारायण मन्दिर, राधाकृष्ण मन्दिर, राम मन्दिर, गणेश मन्दिर, चित्र गुप्त मन्दिर, महादेव मन्दिर, हनुमान मन्दिर, बागेश्वरी मन्दिर, जामे मस्जिद, ब्रह्माकुमारी राजयोग सेवा केन्द्र, जैनश्वेताम्वर तेरापन्थी भवन, डिहवार थान (डिहवार थान) जस्ता ऐतिहासिक एवं सांस्कृतिक महत्व बोकेका धार्मिक स्थलहरू रहेका छन् |
यति मात्र होइन, राजविराज नगरपालिका भित्र दर्जनौं पोखरीहरू पनि छन् |
उक्त पोखरीहरूको सरसफाइ गरी पर्यटकलाई लोभ्याउन बोटिड्ड सुविधा उपलब्ध गराए आन्तरिक पर्यटन विकासमा ठोस टेवा पुग्न सक्ने देखिन्छ |
यद्यपी पछिल्लो समय नगरपालिकाका कार्यकारी अधिकृत विष्णु प्रसाद गुरुङ्गको प्रयासमा भगवती पोखरीलाई पर्यटकीय पोखरीको रुपमा विकास गर्न थालिएको छ |
वैष्णवी काली मन्दिर पोखरीलाई समेत समुचित व्यवस्थापन गर्न सकिए नगरको रौनकता बृद्धि हुने निश्चित छ ।
यसैगरी नगरपालिका भित्रै रहेको रङ्गशालाले समेत नगरपालिकाको मात्र नभई जिल्लाकै शान बढाउने काम गरेको छ |
उक्त रङ्गशालामै खेलेर यहा“का खेलाडीहरूले राष्ट्रिय तथा अन्तर्राष्ट्रिय स्तरमा ख्याति कमाएका छन् |
तर, यस रङ्गशालाको यथोचित विकास हुन सकेको छैन |
रङ्गशालालाई व्यवस्थित गरी राष्ट्रिय स्तरको खेल मैदानको रूपमा विकसित गरिए मुलुकको विभिन्न जिल्लाहरूबाट सप्तरी जिल्लामा खेलाडीहरू भित्र्याउन सकिन्छ |
नगरपालिकामा अवस्थित जिल्ला हुलाक कार्यालय परिसरमा रहेको पत्र–मञ्जुषा नेपालमै सवभन्दा ठूलो मानिन्छ |
राजविराज नगरभित्र रहेको लक्ष्मीनारायण राधाकृष्ण मन्दिर पूर्वाञ्चलकै ठूलो एवं भव्य मन्दिर मानिन्छ ।
नगरको मुटु मानिने तत्कालीन त्रिभुवन चौकलाई हाल गजेन्द्र चौकको समेत अझ आकर्षक बनाउनु आवश्यक छ |
मधेस आन्दोलनका प्रणेता स्व.गजेन्द्रनारायण सिंहको प्रतिमा स्थापित उक्त चौकको साजसज्जातर्फ ध्यान दिनुका साथै विद्युतीय पानी–फोहरा लगाइए नगरको शोभा बढ्ने निश्चित छ ।
यसैगरी तत्कालीन महेन्द्र पार्क शालिक मधेस आन्दोलनताका (२०६३÷०६४) भत्काइएपछि उक्त पार्कको नाम सहीद शाकेत मिश्र पार्क राखिएको छ गत विगतमा मनोरम एवं  हरियाली पार्कको रूपमा रहेको थियो |
यद्यपी नगरपालिका सुन्दर बनाउने प्रयास गरे पनि पर्याप्त रहेको छैन ।
यस्तै तत्कालीन पञ्चायती स्तम्भ नेता चौकको नाम २०६२÷०६३ को जनआन्दोलनताका परिवर्तन गरी लोकतान्त्रिक सहिद दसन यादवको नामबाट दसन चौक राखिएको छ |
यद्यपि यसको मर्मत सम्भार तथा व्यवस्थापनतर्फ सम्बन्धित निकायको चासो नरहेका कारण नगरको सौन्दर्यतामा समेत असर पारेको छ ।
यी त भए नगरपालिका अन्र्तगत पर्ने पर्यटनको सम्भाव्यता सम्बन्धी सामान्य जानकारी |
नेपालमै ऐतिहासिक एवं विशिष्ट महत्व बोकेको जिल्लाको रूपमा परिचित सप्तरीमा विभिन्न स्थलहरू रहेका छन् |
ती स्थलहरूको विकास गर्न सकिए आन्तरिक एवं बाह्य पर्यटन  गन्तव्य स्थलको रूपमा विकास गर्न सकिन्छ |
‘हाम्रो सप्तरी’ पुस्तकबाट (लेखकः श्यामसुन्दर यादव)

﻿
२६ माघ, काठमाडौं |
पाँचतारे होटल सोल्टी क्राउन प्लाजाको नाफा ७७.३० प्रतिशतले घटेको छ |
विनाशकारी भूकम्प, भारतीय नाकाबन्दी र तराई आन्दोलनले पर्यटन क्षेत्र सुस्ताएपछि सोल्टीको नाफा घटेको हो ।
सोल्टी होटलले पुस मसान्तसम्म दुई करोड ६५ लाख रुपैयाँमात्र नाफा कमाउन सकेको छ |
जबकी अघिल्लो वर्षको सोही अवधिमा सोल्टीले ११ करोड ६८ लाख रुपैयाँ खुद नाफा गरेको थियो ।
पर्यटक आगमन स्वात्तै घट्नु, नाकाबन्दीका कारण तेल र ग्याँसको अभाव हुनु, बजारमा महंगी बढ्नु लगायतका कारणले सोल्टीको नाफा खुम्चिएको हो ।
﻿
२९ माघ, मोरङ |
मोरङका ११२ होटलमा चार प्रकारका स्टिकर वितरण गरिएको छ |
पूर्व क्षेत्रीय खाद्य तथा गुण नियन्त्रण कार्यालयका प्रमुख प्रमोद कोइरालाका अनुसार अनुगमनका बेलामा होटलको गुणस्तरको अवस्था हेरी चार प्रकारका स्टिकर वितरण गरिएको हो ।
कोइरालाले भने- ‘धेरैजसो मध्यमस्तरका होटलको गुणस्तर सुधार्न सुझाव दिएका छौँ ।’ कोइरालाका अनुसार हरियो वृत्त भएको स्टिकरले राम्रो, पहेँलो वृत्तमा एउटा रातो धर्को भएको स्टिकरले थप सुधार आवश्यक, पहेँलो वृत्तमा दुईवटा रातो धर्को भएको खतराको सूचक र रातो वृत्त भएको स्टिकरले होटल बन्द गर्ने सङ्केत गर्दछ ।
विराटनगर–१८ मा अवस्थित ‘गीताञ्जली’ होटलमा पहेँलो वृत्तमा दुईवटा रातो धर्को भएको खतराको सूचक भएको स्टिकर लगाइएको छ |
यस्तै विराटनगर–१५ को ‘द सेफ किचन’ले पहेँलो वृत्तमा एउटा रातो धर्को भएको स्टिकर टाँसिएको अनुगमन टोलीले जनाएको छ ।
विराटनगर–१४ को ‘इलामे कुँवर’, विराटनगर–१५ को ‘फ्रेण्डस् किचन’ र कोसी अञ्चल अस्पतालभित्र सञ्चालित ‘क्यान्टिन’ले ‘ग’ वर्गको स्टिकर प्राप्त गरेका छन् ।
नेपाल बजारमा अवस्थित ‘रेष्टुरेन्ट एण्ड बार’ले ‘ख’ वर्गको स्टिकर प्राप्त गरेको छ |
यस्तै विराटनगरको ‘युनिक’, ‘आँगन’, ‘मेट्रो सिटी’ले हरियो अर्थात ‘क’ वर्गको स्टिकर प्राप्त गरेको अनुगमन टोलीले जनाएको छ |
रासस
﻿
२९ माघ, काठमाडौं |
प्रधानमन्त्री केपी ओलीले उच्चस्तरीय पर्यटन परिषद्मा पर्यटन क्षेत्रमा योगदान पुर्‍याएका व्यक्तिमध्येबाट आठ जनालाई मनोनित गरेका छन् ।
पर्यटन क्षेत्रका लब्धप्रतिष्ठित व्यक्तिहरु अम्बिका देवी श्रेष्ठ, लाक्पा सोनाम शेर्पा, भवानी राणालाई प्रधानमन्त्रीले परिषद्को सदस्यमा मनोनित गरेका हुन् ।
यसैगरी, पर्यटन व्यवसायी एवं संगठनबाट ट्रेकिङ एजेन्सिज एशोसियसन अफ नेपाल (टान)का अध्यक्ष चन्द्र रिजाल,  नाट्टाका अध्यक्ष मधुसुदन आचार्य,  होटल संघ नेपाल (हान)का अध्यक्ष बीके श्रेष्ठ, पाटा नेपाल च्याप्टरका अध्यक्ष सुमन पाण्डे मनोनित भएका हुन् ।
प्रधानमन्त्रीले शुक्रबार नै पोखरा पर्यटन परिषदको अध्यक्षमा बासु त्रिपाठीलाई मनोनित गरेका छन् ।
नेपाल उद्योग वाणिज्य महासंघका अध्यक्ष पशुपति मुरारका व्यवसायीहरुका तर्फबाट परिषदको पदेन सदस्य छन् ।  विनासकारी भूकम्प र भारतीय नाकाबन्दीका कारण थलिएको पर्यटन व्यवसायलाई गतिशील बनाउन परिषद गठन गरिएको बताइएको छ ।
﻿
काठमाडौं |
काठमाडौंमा सञ्चालित तारे होटलहरुले हालसम्म कर नै नतिरेको काठमाडौं महानगरपालिकाले बताएको छ ।
महानगरपालिकाका भित्र सञ्चालित अधिकांश तारे होटलहरुले घरजग्गा तथा सवारी कर नतिरेको महानगरपालिकाका राजस्व शाखा प्रमुख धु्रव काफ्लेले जानकारी दिए |
‘महानगरपालिका भित्र संचालित ३ तारेदेखि ५ तारे गरि ११ ओटा होटलले त्यस्ता कर तिरेका छैनन्,’ उनले भने |
जवकि काठमाडौंमा हाल  १३ ओटा तारे होटल सञ्चालनमा छन् ।
सवारी तथा घरजग्गा कर नतिर्ने होटलहरुमा हायात, एभरेष्ट, र्याडिशन, शंकर, मल्ल, याक एण्ड यतिलगायत छन् |
यी होटलहरुले हाल व्यवसाय र घर वहाल कर मात्र तिर्दै आएका छन् |
तर, होटल सोल्टि र अन्नपूर्ण होटलले भने नियमित कर तिर्दै आएको उनले जानकारी दिए ।
सरकारले २०५७ सालदेखि घरजग्गा कर असुलको लागि निर्देशन दिएसँगै महानगरले होटलहरुको कर उठाउन थालेको हो ।  सरकारले मापदण्ड अनुसारका ठूला होटलसँग कर उठाउने व्यवस्था गरेको हो |
२०७० बैशाख २८ गते देखि पर्यटन मन्त्रालयको पर्यटन उद्योग महाशाखा, होटल एशोसियशन नेपाल र काठमाडौं महानगरवीच होटललाई कडाइका साथ करको दायरामा ल्याउने सम्झौता भएको थियो ।
त्यस्त होटलसँग महानगरले बार्षिक रुपमा व्यवसाय, बहाल, घरजग्गा र सवारी कर उठाउदै आएको छ |
जसअनुसार होटलले बार्षिक रुपमा होटलको जग्गाको भ्यालुएशनको आधारमा २५ देखि २७ प्रतिशतसम्म कर तिर्नुपर्छ ।
ती होटलहरुले मालपोत बुझाउन आएपनि महानगरले नबुझेको जानकारी दिएको छ |
मालपोतलाई सम्पत्तिको  रुपमा लिइने हुँदा सो को आधारमा बैंकको ऋणलगायतको सुविधा लिन सक्छन् |
तर, कर नतिर्ने होटललाई बैंकिङ सुविधाबाट वञ्चित गराउन मालपोत नबुझेको उनले जानकारी दिए |
कर नतिरेका होटलहरुलाई विस्तारै उनीहरुको सेवामा कटौती गरिने समेत उनले जानकारी दिए ।
महानगरका अनुसार होटलले पाहुना बस्ने आवास गृह, भान्छा, स्विमिङ पुल, पार्किङ, मजदुरबस्ने ठाउँ, बगैचालगायत स्थानको कर तिर्नुपर्दैन |
तर कर नलाग्ने स्थानमा यी बाहेक अन्य प्रयोजनका लागि प्रयोग भएमा त्यसको कर तिर्नुपर्ने  बताइएको छ ।  कर तिर्नु नपरे पनि करको विवरण भने महानगरलाई बुझाउनुपर्ने व्यवस्था छ ।
यता होटलको कार्यालय, क्यासिनो रेहको स्थानलगायतको भने कर तिर्नुपर्छ ।  होटल सञ्चालकले हरेक बर्ष आफ्नो होटलले दिइरहेको सेवाका साथै अडिट रिपोर्ट महानगरमा  पेस गर्नुपर्ने हुन्छ ।
सो रिपोर्टको आधारमा महानगरले सो होटलले सेवा तथा होटलको प्रकृत्तिलगायतको आधरमा सेवा दिएन दिएको निरिक्षण गर्छ |
कोठाको आकार, जनशक्ति, सुविधालगायत तोकिएको हुन्छ ।
त्यस्तै होटल मानव स्वस्थ्य अनुकुलको हुनुपर्ने मान्यता छ |
होटल सञ्चालनका लागि दक्ष जनशक्ति, कोठाको आकार तथा सेवा सुविधाबारे आधारभुत मापदण्ड पुरा गरेको हुनुपर्छ ।


﻿





६ फागुन, चितवन|
चितवनको पूर्वी क्षेत्रमा पर्ने नयाँ पर्यटकीय गन्तव्यमा पर्यटक आकर्षित भएका छन् |
वन्यजन्तुको अवलोकन गर्न पाइने र स्थानीयवासीको रहनसहन पनि मौलिक भएकाले यहाँ पर्यटक आकर्षित भएका हुन् ।
पूर्वी चितवनको क्षेत्र यसरी नयाँ पर्यटकीय गन्तव्यका रुपमा विकास भएको हो |
दुर्लभ तथा संरक्षित वन्यजन्तुको संरक्षण हुन थालेपछि पर्यटक आकर्षित हुन थालेका संरक्षणकर्मी ईश्वरीराज पाठकले जानकारी दिए |
जिल्लाका ४० पर्यटकीय क्षेत्रमध्ये यो क्षेत्र पछिल्लो समयमा स्थापना भएको नयाँ पर्यटकीय गन्तव्य हो ।
एकसिङ्गे गैँडा, बाघको वासस्थान बढेपछि सो क्षेत्रमा अवलोकनका लागि पर्यटकको चाप बढेको छ |
अघिल्लो वर्षभन्दा झन्डै ५० प्रतिशतले पर्यटक क्षेत्रमा आम्दानी बढेको पाइएको छ ।
कुमरोज सामुदायिक वनका अध्यक्ष हिरा गुरुङ सौराहा आएका पर्यटक कुमरोजमा घुम्न पुग्ने गरेको बताउँछन् ।
गैँडा, बाघ, भालु, चितुवा, चित्तललगायतका वन्यजन्तु कुमरोज मध्यवर्ती सामुदायिक वनमा भेटिन थालेपछि पर्यटकीय पूर्वाधार निर्माण गरेर स्थानीयवासीले पर्यटकलाई आकर्षित गराएका हुन् |
हात्ती सफारीको सेवासमेत केही वर्षदेखि सुरु गरेपछि पर्यटक हात्ती सफारी गरेर दुर्लभ वन्यजन्तु अवलोकनमा रमाउन थालेको स्थानीयवासीले बताएका छन् ।
यहाँको एकमात्र आम्दानी भनेकै अहिले पर्यटन बन्न पुगेको छ |
अघिल्लो एक वर्षमा ५० हजार पर्यटकलाई कुमरोजमा घुमाएको वनका कार्यालय सचिव भरत नेपालले जानकारी दिए ।
‘पर्या पर्यटनबाट अघिल्लो वर्ष ५० लाख रूपैयाँ जति आम्दानी गरेका थियौँ, नेपालले भन्नुभयो, यो वर्ष झन्डै रु एक करोड आम्दानी गर्न सफल भइयो ।’ कुल आम्दानी एक करोड १९ लाख रूपैयाँमध्ये ९० लाख रूपैयाँ पर्यटनबाट मात्रै आम्दानी गर्दा स्थानीयवासी उपभोक्ता संरक्षणमा हौसिएका छन् ।
आएको आम्दानी वन संरक्षण, ताल तथा मचान निर्माण एवम् विपन्नको आयआर्जनमा खर्च गर्ने गरिएको संरक्षणकर्मी ईश्वरीराज पाठकले बताए |
पहिले गैँडा राख्नका लागि कृत्रिम ताल बनाउनुपरेको स्मरण गर्दै उनले गैँडाहरु उक्त वनमा पाँच, छवटासम्म देखिने गरेको बताए ।
अहिले दैनिक १५० भन्दा बढी विदेशी र स्वदेशी पर्यटकले कुमरोज वनमा पुगी हात्तीमा चढेर वन्यजन्तुसमेत अवलोकन गर्ने गरेका छन् |
उनका अनुसार पर्यटकको आकर्षण बढेसँगै आवाससहितको दुईवटा मचानसमेत बनाइएको र दैनिक पर्यटक मचानमै बास बस्ने गरेका छन् ।
गाउँमा पनि पर्यटकको बसाइँ लम्याउन यहाँ होमस्टे सञ्चालनसमेत गरिएको नेपालले बताए |
अहिले यहाँ पाँचवटा दराई होमस्टे खुलेको र अझै एकदर्जन बढी होमस्टे सञ्चालनको योजना ल्याइएको छ |
रासस















﻿श्यामसुन्दर यादव
कोशी टप्पु वन्यजन्तु आरक्षकोशी नदीको तटमा रहेको संरक्षित क्षेत्र हो |
यस आरक्षको स्थापना  वि.सं. २०३२ सालमा स्थापना भएको छ |
कुल १ सय ७५ वर्ग किलोमिटर क्षेत्रफलमा फैलिएको यो आरक्ष सुनसरी, सप्तरी र उदयपुर गरेर तीनवटा जिल्लामा फैलिएको छ |

यो आरक्ष सन् १९८७ रामसार सुचीमा सुचीकृत भई नेपालको पहिलो ठूलो रामसार क्षेत्रको रूपमा चिनिएको छ ।  यस आरक्षमा ४ सय ८९ प्रजातिका चराहरू, २ सय १९ को सङ्ख्यामा दुर्लभ अर्ना र करिव ११–१२ वटा दुर्लभ डल्फीन समेत संरक्षित रहेका छन् |
नेपाल सरकारले जनसहभागितामा संरक्षण कार्य अगाडि बढाउने उद्देश्यले मध्यवर्ती क्षेत्रको घोषणा गरे अनुरूप मध्यवर्ती क्षेत्र व्यवस्थापन समितिको गठन पहिलो पटक २०६१ भदौ ३१ मा गरिएको हो |
मध्यवर्ती क्षेत्रको क्षेत्रफल १ सय ७३ वर्ग कि.मि.मा रही सुनसरी, सप्तरी र उदयपुरको १६ वटा गाउ“ विकास समितिहरू समेटिएको छ |

मध्यवर्ती क्षेत्रमा सप्तरीको फत्तेपुर, ओद्राहा, कमलपुर, पिप्रापूर्व, जगतपुर, बदगामा, बरमझिया, घोघनपुर र बैरवा गरी ९ ओटा गाविसहरू पर्दछन् |
पिप्रापूर्व गाविसमा मृगवन रहेको छ भने कमलपुर गाविसमा आकक्र्षक एवम् मनोरम मानिएको कमलदह रहेको छ ।
कोशी टप्पु वन्य जन्तु आरक्ष दक्षिण पूर्वी तराईको सुनसरी जिल्लामा सप्तकोशी नदीको किनारमा  अवस्थित छ |
यो आरक्ष वि.सं. २०३२ सालमा लोपोन्मुख अवस्थामा रहेका अर्ना (जङ्गली भैंसी)हरूको संरक्षित वासस्थानको रूपमा स्थापना भएको हो |
नेपालको सबैभन्दा सानो आरक्षको रूपमा रहेको दक्षिणी सिमामा सप्तकोशी नदीको बा“ध रहेको छ |
सुन्दर र ठूलो सिमसार क्षेत्र भएका कारण यस आरक्षमा साइवेरियाबाट घुमन्ते चराहरू आउने जाने गर्छन् |
यस अतिरिक्त यो आरक्ष दुर्लभ गिद्धका लागि पनि प्रसिद्ध मानिन्छन् |

यस आरक्षमा लोपोन्मुख अवस्थामा रहेका अर्नाका साथै हरिण, रतुवा, नीलगाई, ब“देल, बा“दर, अजिङ्गर, गोही सहित २० भन्दा बढी प्रजातिका जनावरहरू पाइन्छन् |
विश्वमै दुर्लभ मानिएको का“डेभ्याकुर चरासहित ४ सय ४१ प्रजातिका चराचुरूङ्गीहरू पाइने यस आरक्षणमा हा“स प्रजातिका २० वटा, जलचर प्रजातिका १ सय १४ प्रजातिका पक्ष्ँीहरू पाइन्छन् |
जसमध्ये लोसार, ठूलो धनेश, स्वाम्प प्याराडाइज, फिसिङ् इगल, टफटेड सोभलरडक ब्रेस्टेट, ब्रान्डेट रेल किङफिसर आदि संसारमा नै दुर्लभ चराहरू अन्तर्गत पर्छन् |
साथै जाडो मौसममा रूसको साइवेरिया, भारत, मंगोलिया, चीन, तिब्बत, काजकस्तान, अफगानिस्तान, स्पेन, इरानबाट पनि चराहरू बथानका बथान बसाइँ सरेर आउने गरेको पाइन्छ |
यस आरक्षमा अवस्थित कोशी नदीमा ८० प्रजातिका माछाहरूका साथै दुर्लभ घडियाल गोही तथा ग्याङ्गेटिक डल्फिन समेत पाइन्छन् ।
कोशीको धमिलो पानीमा क्रेन प्रजातिका लामो घा“टी भएका चराहरूका साथै कर्याङ्कुरूङ, सारस, पानीहा“स हुलका हुल देख्न पाइन्छ |
अर्ना, डल्फिन र घडियाल गोही चाहिं कोशी टप्पुको प्रमुख आकर्षण हुन् |
कार्तिकदेखि फागुनसम्म अर्ना र चराको संसारमा घुमघाम र दृश्यावलोकनका लागि बढी उपयुक्त मानिन्छ |
यो अवधिमा चराहरूको भीडले कोशीटप्पुको रौनक नै अर्कै हुन्छ |
अझैं हात्ती चढेर आरक्षण र नजिकैका गाउ“ घुम्दाको मज्जै बेग्लै हुन्छ |
चतराबाट ३० किलोमिटर दक्षिणमा पर्ने कोशीटप्पुसम्म सप्तकोशीमा नौका विहारको आनन्दसमेत लिन सकिन्छ |


﻿
९ फागुन, काठमाडौं |
सरकारले भूकम्पबाट प्रभावित पर्यटन पूर्वाधार तथा सेवाको पुनस्र्थापनाका लागि सहुलियत ब्याजमा ऋण दिने भएको छ |
आइतबार सार्वजनिक गरिएको पुनर्निर्माण नीतिमा यस्तो सुविधा दिइएको हो ।
होटल, होम स्टे, पर्यटकीय लज, टुरिष्ट गाइड व्यवसायमा लागेका व्यक्ति तथा परिवारले सहुलियत ऋण सहज तरिकाले पाउने नीतिमा उल्लेख छ |
पर्यटकीय पदमार्गको मर्मत सम्भार तथा पुनस्र्थापना र पर्यटकीय गन्तव्य स्थलमा आवश्यक पूर्वाधारको विकास गरिने बताइएको छ ।
जोखिमयूक्त गाउँमा आपतकालीन अवस्थाका लागि एक बहुउद्देश्यीय सामुदायिक भवन निर्माण गरिने भएको छ |
क्षतिग्रस्त सम्पदा क्षेत्रमा पर्यटकहरुलाई सुरक्षित तवरले दृष्यावलोकन गर्ने व्यवस्था मिलाइने छ ।
सरकारले पर्वतीय पर्यटनमा संलग्न भई भूकम्पका कारण बेरोजगार भएका मजदूरहरुलाई पुनस्र्थापना गर्न विभिन्न उपाय अवलम्बन गर्ने भएको छ ।
विमानस्थलमा भौगार्भिक अध्ययन गरिने
सरकारले विमानस्थल रहेका स्थानको भौगोलिक र भौगर्भिक अवस्थाको बारेमा विज्ञहरुबाट अध्ययन गराई सुधार गर्नुपर्ने देखिएमा तत्काल सुधार गर्ने जनाएको छ ।
विमानस्थलमा विपदको अवस्थामा राहत सामग्री भण्डारण गर्ने प्रयोजनका लागि आवश्यक क्षमताको गोदाम घरको व्यवस्था गरिने छ |
पुनर्निर्माण गरिने बस्तीहरुमा खुल्ला क्षेत्रको व्यवस्था गर्दा एउटा गाउँपालिकामा न्यूनतम एउटा हेलिप्याडको निर्माण गरिने भएको छ ।
﻿
९ फागुन, काठमाडौं |
संस्कृति पर्यटन तथा नागरिक उड्डयन मन्त्री आनन्दप्रसाद पोखरेलले २५२६औं बुद्ध जयन्ती तथा बौद्ध सम्मेलन भव्य बनाउन सरोकारवाला पक्षसँग छलफल सुरु गरेका छन् ।
आगामी जेठ ६ र ७ गते अन्तर्राष्ट्रिय रूपमा बौद्ध सम्मेलन काठमाडौंमा आयोजना गर्ने र जेठ ८ गते बुद्धजयन्ती लुम्बिनीमा मनाउने सरकारको तयारी छ ।

मन्त्री पोखरेलले बुद्ध जयन्तीलाई अन्तर्राष्ट्रिय स्तरमा मनाउनका लागि नेपालका रहेका बौद्ध सम्बन्धी गुरु बौद्ध गुरु तथा गुम्वा व्यवस्थापन समिति, संघ-संस्था लगायतसँग आइतबार मन्त्रालयमा छलफल गरेका हुन् ।
अझै पनि कतिपय देशमा पुस्तकहरुमा बुद्ध नेपाल बाहिर जन्मेको तथ्य भएकाले बुद्धको जन्मभूमिप्रति न्यायका लागि पनि वृहत रुपमा बौद्ध सम्मेलन मनाउनुपर्ने जरुरी भएको मन्त्री पोखरेलको भनाई छ ।
‘अमेरिकी राष्ट्रपति बाराक ओवामाले बुद्धको मुर्ति खल्तीमा बोग्दा, अरु कसैले बुद्ध नेपालको लुम्मिनीका जन्मिएका हुन भन्दा गौरव लाग्नुपर्ने अवस्था छ, तर सर्वसिद्ध कुरा गौतम बुद्ध नेपालमा जन्मिएका हुन, सम्मेलनले संसारभरी यो सन्देश दिनेछ’ मन्त्री पोखरेलले भने ।
नेपालको बुद्धिजम संसारभरिका बुद्धिष्टहरुको छाता बन्न सक्नुपर्ने भन्दै मन्त्री पोखरेलले सम्मेलनमा नेपालमा रहका बुद्धसँग सम्बन्धित सबै संघ-संस्थाहरुलाई आयोजक समितिमा सहभागित गराउने बताए ।
सरकारले १०१ मूल समारोह समिति गठन गर्ने यसअघि नै घोषणा गरिसकेको छ |
त्यसमध्ये २० वटा अन्तराष्ट्रिय बौद्धसम्बन्धी संस्थाहरुलाई सहभागी गराइने  छ ।
सम्मेलन सफल पार्नका लागि आफूहरुले पनि सक्ने सहयोग गर्ने बौद्ध गुरु तथा बौद्धसम्बन्धी संस्थाका प्रतिनिधिहरुले एक्यवद्धता जनाएका छन् |
सरकारले सम्मेलनमा बौद्धधर्म मान्ने देशका संस्कृतिमन्त्रीलाई निम्ता गर्ने समेत तयारी रहेको छ ।
अन्तर्राष्ट्रिय रूपमा व्यापक प्रचारप्रसार र बुद्ध धर्मको महत्व र गरिमा वृद्धि गर्ने तथा सिद्धार्थ गौतमको जन्मभूमि लुम्बिनी नै भएको अन्तर्राष्ट्रियरूपमा जानकारी गराउने, बुद्ध धर्म र बौद्ध शिक्षाको अध्ययन, अनुसन्धान एवम् अन्वेषणको अन्तर्राष्ट्रिय केन्द्रका रूपमा नेपाललाई विकास गर्ने बुद्धजयन्ती तथा सम्मेलनको उद्देश्य रहेको छ ।
सो उद्देश्यका साथ आगामी वैशाख शुक्ल पूणिर्माका दिन जेठ ८ गते मनाइने बुद्धजयन्तीलाई ‘लुम्बिनी, नेपाल : भगवान बुद्ध र  बौद्धदर्शनको स्रोत’ भन्ने नाराका तय गरिएको छ ।
सम्मेलनमा राष्ट्रिय तथा अन्तर्राष्ट्रियस्तरमा बुद्धजयन्ती मनाउन बौद्धधर्मसँग सम्बन्धित प्रतिष्ठित संघ-संस्थाका प्रतिनिधि तथा बुद्धधर्मका अनुयायी तथा विद्वान्को सहभागिता भई कार्यपत्र प्रस्तुत हुनेछ ।

﻿

१५ फागुन, सोलुखुम्बु |
सगरमाथा आरोहणका लागि बाटो बनाउन आईसफल डाक्टरहरु सगरमाथाको आधार शिविरतर्फ लागेका छन् ।
हरेक वर्ष सगरमाथा आरोहणको समयमा सगरमाथाको दोस्रो शिविरसम्म बाटो बनाउने जिम्मा पाएको सगरमाथा प्रदूषण नियन्त्रण समिति(एसपीसीसी) का आइसफल डाक्टर (हिउँमा बाटो बनाउनेहरु) आज नाम्चेबाट सगरमाथाको आधारशिविरतर्फ हिँडेको एसपीसीसीका कार्यक्रम अधिकृत कपिन्द्र राईले जानकारी दिए।
राईका अनुसार १० जना आईसफल डाक्टर तथा व्यवस्थापकीय कर्मचारीसहितको टोली आज नाम्चेबाट सगरमाथाको आधार शिविरतर्फ हिँडेको हो ।
उनीहरुले आधार शिविरमा पुगेर क्याम्प खडा गरी बाटो निर्माणको काम गर्नेछन् |
गत वैशाख १२ गते भूकम्पसँगैको हिमपहिरोले बाटो धेरै बिगारेको कारण यस वर्ष बाटो बनाउन बढी मेहनत गर्नुपर्ने जनाइएको छ ।
आधार शिविरबाट अगाडि आईसफल प्रशस्त भएको ठाउँबाट बाटो खोल्दै एसपीसीसीको टोलीले दोस्रो शिविरसम्म बाटो बनाउनेछ ।
त्यहाँभन्दा अगाडि पनि विभिन्न आरोहण दल तथा आरोहण सञ्चालकले तिनै आईसफल डाक्टर प्रयोग गरेर बाटो बनाउने गर्छन् ।
हिमपहिरोका कारण लगातार दुई वर्ष सगरमाथा आरोहण अवरुद्ध हुदै आएको छ |
२०७१ सालको वैशाखमा हिमपहिरोमा परी १६ जना आरोहण सहयोगीको मृत्यु भएपछि त्यो वर्ष आरोहण रोकिएको थियो भने गत वर्ष वैशाखमा आएको भूकम्पसँगै हिमपहिरो गएको कारण आरोहण रोकिएको थियो |
रासस


﻿[  " 4848"  "   "259"] श्यामसुन्दर यादव[/
श्यामसुन्दर यादव, राजविराज
सप्तरी सदरमुकाम राजविराज वडा नं.–९ मा राजदेवी मन्दिर स्थापित छ |
नगरको पूर्वी भागमा भलुवाही नदीको पूर्वी तटमा स्थापित यो मन्दिर अति प्राचीन रहेको छ |
करिब ५ कट्ठा क्षेत्रफलमा फैलिएको यो मन्दिर पहिला गुम्बज शैलीको भए पनि हाल पैगौडा शैलीको भव्य एवम् आकर्षक मन्दिर बनाइएको छ ।
मन्दिरमा प्रवेश गर्नका लागि पहिला दुईवटा बाटा थिए |
अहिले भने पूर्वपट्टीको एक मात्र द्वार रहेको छ |
यस मन्दिरमा सामान्यभन्दा लामा, मोटा र चौडा इ“टको प्रयोग भएको पाइएको छ |
मन्दिरदेखि उत्तरतर्फ एउटा अर्को गुफा छ |
उक्त गुफा भएर मन्दिरसम्म पुग्न सकिने सप्तरीका इतिहासविद् प्रा. हरिकान्तलाल दासको अनुमान रहेको  छ ।
मन्दिरको भित्री भाग जमिनको सतहभन्दा मुनि रहेको छ |
राजदेवी मन्दिरको सिंहासनमा कलात्मक ढुड्डाका चौकसका टुक्राहरू राखिएका छन् |
एउटा ढुड्डामा नारीको मूर्ति कु“दिएको छ |
उक्त मूर्तिलाई राजदेवी माताको नामबाट पूजा–आजा गरि“दैआएको छ |
सिंहासनमा राखिएका अन्य स्तम्भका टुक्राहरूमा विभिन्न चित्रहरू अङ्कित छन् |
तत्कालीन समयमा सेनवंशी राजाहरूकी इष्टदेवी राजदेवी हुन् र सेनहरू देवस्थलमा प्रतिमा नभई शिलालाई पुज्ने गरेका थिए भन्ने आधारमा सेनवंशी राजाद्वारा स्थापित यस मन्दिरको नाम राजदेवी रहन गएको हो |
(हरिकान्तलाल दास र पीताम्बरलाल यादव, सप्तरी जिल्लाका प्रमुख धार्मिक स्थलहरूको ऐतिहासिक अध्ययन राजदेवी र छिन्नमस्ता लघु अनुसन्धान कार्य २०४१)
यस्तै मन्दिर मकवानपुर गढीमा समेत रहेको छ, जसमा शिलाको पूजा गरिन्छ |
त्यस  मन्दिरलाई समेत राजदेवी मन्दिर भनिन्छ |
उक्त मन्दिर मकवानपुरको सेन राजाकी इष्टदेवी राजदेवीको थियो |
यस दृष्टिकोणले राजविराजको राजदेवी मन्दिर सेनकालीन भएको पुष्टि हुन्छ ।
सप्तरी सदरमुकाम राजविराजको स्थापना हुनुपूर्व पनि राजदेवी मन्दिर चर्चित रहेको थियो |
सप्तकोशी नदीले पुरानो सदरमुकाम हनुमाननगरलाई कटान गरेपछि वि.सं. १९९७ सालमा जङ्गल कटान गरी राजविराजमा सहर बसाइएको थियो |
वि.सं. १९९८ सालमा हनुमाननगरबाट सम्पूर्ण कार्यालयहरू सारिएको थियो |
हालको राजविराजलाई बूढापाकाहरूले नया“ बजार अर्थात लबका बजार नै भन्ने गर्दछन् |
यस क्षेत्रमा राजदेवी मन्दिर निक्कै चर्चित रहेकोले सहरको नाम समेत यसै मन्दिरको नामबाट रहन गएको हो ।
मन्दिर अगाडि सात विगहाको विशाल पोखरी रहेको थियो |
उक्त पोखरी अहिले खेत  तथा बस्तीको रूपमा परिणत हुन पुगेको छ |
करिब सय वर्ष अघि एक कवि फत्तु झा नाम गरेका कविले आफ्नो कवितामा पोखरीको वर्णन यसरी गरेका छन् ः
पूर्व तडाग महा एक सुन्दर, पश्चिम धार बहे झुमिके
बृक्ष अनेक लत्ता जाहिमे, जिम कोकिल किउ करे ध्वनीमे
मन्दिरको कविके वर्णन, जहा“ माछ मखान दई चुमिके
राजविराज तेरो डिगमे, फत्तु आई गई महिमा सुनिके
राजपुर मौजा अन्तर्गत पर्ने यो मन्दिर अगाडि पहिला धेरै पुराना एवम् विशाल रूखहरू रहेको थियो |
वि.सं. २०५३ सालमा मन्दिरको जिर्णोद्धार गर्दा उत्खनन्बाट विभिन्न प्रकारको मुर्तिहरू भेटिएको थियो |
सप्तरी जिल्लाका अन्य मन्दिरहरूझैं यस मन्दिरमा समेत पूजारी राख्ने परम्परा रह“दै आएको छ |
मन्दिरको रेखदेख तथा पूजा सम्पादन कार्य पडररिया गाउ“का थारू परिवारद्वारा सम्पादन हु“दै आएको छ ।
यस मन्दिरमा भाकल गरेपछि मनोकामना पूर्ण हुने जनविश्वास रह“दै आएको छ |
यहा“ नया“ वर्षको अवसरमा वैशाख १ गते धामीद्वारा पूजा–आजा हुने गर्दछ |
सोही दिन भव्य मेला लाग्ने गर्दछ |
यो मेलालाई स्थानीय भाषामा सिरूवा मेला भन्ने गरिन्छ |
साथै विजयादशमी तथा चैते दशैंमा मन्दिरमा पूजा–आजा गर्न आउने भक्तजनहरूको घुइ“चो लाग्ने गर्दछ ।  हुन त मन्दिरमा प्रायः हरेक दिन बली प्रदान हुने गर्दछ, यद्यपि बडा दशैं र चैते दशैंको समयमा सयौंको सङ्ख्यामा बली प्रदान हुने गर्दछ |
यस मन्दिरमा विवाह, मुण्डन सहितका शुभकार्यहरू समेत हुने गर्दछन् ।
(लेखक यादव ‘न्यूज टुडे’ दैनिक÷अनलाइनका सम्पादक हुन् )

﻿
७ फागुन, काठमाडौं |
प्रधानमन्त्री केपी ओलीको नेतृत्वमा चीन भ्रमणमा गएको जम्बो टोलीको हवाई भाडा हिमालय एयरलाइन्सले बेहोर्ने भएको छ |
भ्रमण टोली हिमालय एयरलाइन्सको एयरबस ३२०-२१४ विमान चार्टड गरी चीन गएको छ ।
त्रिभुवन अन्तर्राष्ट्रिय विमानस्थलबाट विहान ११ बजे उडेको विमान दिउँसो ४ बजे बेइजिङ क्यापिटल अन्तराष्ट्रिय विमानस्थलमा अवतरण गरेको हिमालय एयरलाइन्सले जनाएको छ |
नेपाल नागरिक उड्ययन प्राधिकरण र छिमेकी मुलुक चीन तथा अन्य सम्बन्धित देशका नियमक निकायहरुको अनुमति अनुरुप पहिलो उडान गरेको कम्पनीको दाबी छ ।
विमानमा प्रधानमन्त्री ओलीसहित उनकी धर्मपत्नी राधिका शाक्य, उपप्रधानमन्त्री तथा परराष्ट्रमन्त्री कमल थापा, वाणिज्यमन्त्री दीपक बोहरा, शिक्षामन्त्री गिरिराजमणि पोखरेल, विभिन्न मन्त्रालयका उच्चअधिकारी, करिव ३ दर्जन उद्योगी व्यवसायी, चीनका राजदुत उ चुन ताई तथा उनकी धर्मपत्नी जियाङ चु आन, हिमालय एअरलाइन्सका बोर्ड अक्ष्यक्ष आङ छिरीङ शेर्पा र सञ्चारकर्मी सवार छन् ।
नेपाल-चीनको संयुक्त लगानीमा सञ्चालित हिमालय एअरलाइन्सको तर्फबाट एअरलाइन्सका उपाध्यक्ष विजय श्रेष्ठले भ्रमण टोलीलाई विदाई गरे ।
उपाध्यक्ष श्रेष्ठले भने- ‘प्रधानमन्त्रीले चीनको औपचारीक भ्रमणका लागि हिमालय एयरलाइन्स प्रयोग गरेकामा अत्यन्त आभारी छौं |
हामी यात्रुहरुलाई आकाशमा उत्कृष्ट नेपाली आतिथ्यताका साथै उच्चस्तरीय, आरामदायी र सुरक्षित उडान सेवा दिनेछौ भन्ने कुरामा विश्वस्त गराउन चाहन्छौं ।’
﻿
काठमाडौं |
नेपाल वायु सेवा निगमले चीन र साउदी अरवमा नयाँ उडान भर्ने भएको छ |
निगमले नयाँ–नयाँ रुटमा खोज्ने क्रममा आगामी दिनमा उक्त स्थानमा उडान भर्न लागेको हो |
चीनको गन्जाओ र साउदी अरबको दमानमा नयाँ उडान भर्न लागिएको निगमका एक्स्टर्नल एण्ड पब्लिक अफियर्सका उपनिर्देशक सैलेश कंसाकारले बताए ।
उनका अनुसार गन्तव्य बढाउने क्रममा ती स्थानमा उडान भर्न लागिएको हो |
‘ती दुई स्थानबाट उडान भर्नका लागि प्रक्रिया अगाडी बढाएका छौं,’ उनले भने, ‘सोको लागि संस्कृति पर्यटन तथा नागरिक उड्यन मन्त्रालयबाट अपरेटिङ अथोराइजेशन लिन बाँकी छ ।’ मन्त्रालयबाट स्वीकृति आएलगत्त उडानका लागि थप प्रक्रिया शुरु गनेछौं ।
निगमले ती दुइ स्थानमा यही मार्चबाट उडान भर्ने लक्ष्य राखेको थियो |
तर, नाकाबन्दीका कारण ढिलाई भएको उनले जानकारी दिए |
त्यस्तै, चिनीयाँ नयाँ वर्ष लगायतका कारणले गर्दा पनि केही ढिलाई भएको उनले बताए ।
उडानका लागि चिनियाँ पक्षले सवै डकुमेन्ट प्रमाणीकरण गर्ने हुँदा प्रक्रिया लामो हुने भएको छ |
‘गन्जाओका लागि ग्लोवल सेल्स एजेन्ट (जिएसए) खोजी सकेका छौं,’ उनले भने, ‘यसैगरी, साउदी अरबको दमानका लागि पनि जिएसए नियुक्त गरिएको छ ।’ हाल गन्जाओ र दमानमा कम्तिमा हप्ताको २ ओटा उडान भरिने भएको छ |
तर, अधिकतम कति गर्नेबारे छलफल भइरहेको छ ।
जहाजको प्रयोगलाई बढाउने उद्देश्यका साथ नयाँ गन्तव्य खोजी गरिएको कंसाकारले जानकारी दिए |
‘हाल हप्तामा ८ घण्टा अन्तरराष्ट्रिय उडान गरिरहेका छौं,’ उनले भने, ‘अव यसलाई बढाएर हप्ताको १३ देखि १४ घण्टा पुर्याउने लक्ष्य छ ।’
गन्जाओ र दमानसँगै निगमको अन्तरराष्ट्रिय उडानको गन्तव्य ९ पुग्नेछ |
निगमले गन्तव्य बढाउने क्रममा हालै भारतको मुम्वइ र बैंगलोरमा उडान शुरु गरेको थियो |
मुम्वइ र बैंगलोरको उडानबाट निगमलाई फाइदा भएको उनले जानकारी दिए |
‘निगमले उडान शुरु गर्नु पूर्व नाफा घाटालगायत बारे अध्ययन गर्छ,’ ‘तर, यो एकदमै सेन्सेटिभ क्षेत्र भएकोले नाफाको निश्चितता भने हुने छैन ।’
निगमको हाल अन्तरराष्ट्रिय उडानतर्फ ४, आन्तरिक उडानतर्फ ५ वटा विमान सञ्चालन गरिरहेको छ |
नेपालले ३८ मुलुकसँग हवाई सम्झौता गरिसकेको भएतापनि अहिलेसम्म निगमले जम्मा पाँच मुलुकका सात सहरमा मात्र सेवा सञ्चालन गरेको छ ।

﻿
काठमाडौं |
राष्ट्रिय ध्वजावाहक नेपाल वायुसेवा निगमले ‘वाइड बडी’ जहाज ल्याउने  प्रक्रिया शुरु गरेको छ |
निगमले लामो दूरीमा अन्तरराष्ट्रिय उडानका लागि वाइड बडी ल्याउन लागेको हो ।
आगामी ८ महिनाभित्र जहाज ल्याउने उद्देश्यका साथ बोलपत्र आब्हान गर्न लागिएको निगमका एक्सटर्नल तथा पव्लिक अफेयरर्स  उपनिर्देशक शैलेस कंसाकारले बताए |
त्यसका लागि हाल रिक्वेष्ट फर प्रपोजल (प्रस्तावका लागि अनुरोध) पत्र तयार गर्न लागिएको उनले जानकारी दिए ।
उनका अनुसार निगमले युरोपेली जहाज निर्माता कम्पनी एयरबसको जहाज ल्याउन लागेको छ |
निगमले चिनियाँ कम्पनीकै जहाज ल्याउने गरी गृहकार्य शुरु गरेको कंसाकारले जानकारी दिए |
यद्यपी निगमका लागि चिनीयाँ एयरबस ल्याउनबारे सरकारमा पठाएको प्रस्ताव निणर्य हुन बाँकी नै छ ।
‘एयरबस कम लागतमा लिन सकिने भएकोले खरीदका लागि छलफल भइरहेको छ,’ उनले भने, ‘कागजी प्रक्रिया सकेर जहाज खरिद गर्न आवश्यक रकमको व्यवस्था हुना साथ ग्लोबल टेन्डर आह्वान गर्नेछौं ।’
उनका अनुसार आगामी दुईदेखि तीन हप्ताभित्र बोलपत्र आह्वान गरिने छ |
२०७३ मंसिरसम्ममा एउटा वाइड बडी जहाज काठमाडौं अवतरण हुने छ |
पहिलो वाइडबडी ल्याएको ३ महिनाभित्र अर्को ल्याइने कंसाकारले जानकारी बताइएको छ ।
अन्य २ जहाज ल्याउनका लािग भने त्यसपछि मात्र प्रक्रिया शुरु गरिने भएको छ |
वाइड बडी आएपछि दक्षिण कोरिया, युरोप, अष्ट्रेलिया, लन्डनलगायत ५ देशमा उडान गरिने निगमको भनाइ छ |
निगमले खरिद गर्न लागेको जहाज ए३३०–२०० ले एकतर्फी ९ देखि १० घन्टा ‘नन्स्टप’ उडान भर्न सक्ने छ ।
ग्लोबल टेन्डर आह्वान गर्दा जहाज निर्माता कम्पनी एयरबस, जहाज भाडामा दिने (लिजिङ) कम्पनी, अन्तरराष्ट्रिय वायुसेवा कम्पनीलगायतले सहभागिता जनाउन पाउने छन् |
एयरबसकै ए३३०–२०० सिरिजको जहाज भएका कारण एयरबस कम्पनी आफैं पनि टेन्डरमा सहभागी हुन पाउने व्यवस्था छ  |
त्यस्तै लिजिङ कम्पनी वा अन्य वायुसेवा कम्पनी पनि प्रतिस्पर्धामा आउन सक्ने उनले जानकारी दिए ।
निगमले सन्् २०१४ भन्दा यता उत्पादन भएका ए३३० जहाज खरिद गर्ने सर्त राख्ने भएको छ |
कंसाकारका अनुसार दुई वटा वाइड बडी खरिद गर्न करीव २५ अर्ब रुपैयाँ लाग्ने अनुमान गरिएको छ |
सो रकम स्वदेशमै संकलन गर्ने प्रयास भइरहेको बताइएको छ |
रकम संकलनका लागि कर्मचारी सञ्चय कोष, नागरिक लगानी कोषलगायत वित्तीय संस्थासँग छलफल भइरहेको छ |
यदि स्वदैमै उक्त रकम नजुटेमा विदेशी वित्तीय संस्थाबाट ऋण लिने विकल्प पनि अघि सारिएको छ ।
निगमसँग विगतमा बेलायतको लन्डन, फ्रान्सको पेरिस, जर्मनीको फ्र्यांकफर्ट, जापानको ओसाका, चीनको सांघाईलगायतका स्थानमा  ‘लङ हल’ गन्तव्यमा उडान गरिसकेको अनुभव छ |
त्यही अनुभवलाई कार्यान्वयमा ल्याउन पुनः ‘पुनः लङ’ उडान भर्न लागिएको कंसाकारले जानकारी दिए |
जाहजको अधिकतम उपयोग गर्ने उद्देश्यका साथ नयाँ गन्तव्य समेत बढाएको छ ।
﻿
१५ चैत, काठमाडौँ |
मुख्य पर्यटकीय याम सुरु भएसँगै पर्यटकीय चहलपहल बाक्लिएको छ ।
पदयात्रा र पर्वतारोहणका लागि वसन्त ऋतु उपयुक्त मानिन्छ |
यो याममा भूकम्प र नाकाबन्दीबाट थलिएको मुलुकको पर्यटन क्षेत्रले गति लिने अपेक्षा गरिएको छ |
साहसिक पर्यटनका लागि अति उपयुक्त मानिने यो याममा हिमाल र पहाडी डाँडापाखाको दृश्यावलोकनको मज्जा लिन पदयात्री औधी रुचाउँछन् ।
त्यस्तै, नेपाली पर्यटनको महत्वपूर्ण हिस्सा ओगट्ने संसारकै आकर्षण पर्वतारोहणका लागि पनि यो याम उपयुक्त मानिन्छ |
यतिखेर धेरै आरोहीहरु पर्वतारोहणका लागि नेपाल आएका छन् |
सर्वोच्च शिखर सगरमाथा, अन्नपूर्ण, मनास्लुलगायतका उच्च हिमशृङ्खला आरोहण उनीहरुको रोजाइमा पर्छ |
औषत आरोही सगरमाथा नै रोज्छन् ।
अनुपम प्राकृतिक विविधताले भरिपूर्ण नेपालको सौन्दर्यता अवलोकनका लागि विश्वभरका पर्यटक यतिखेर नेपालका विभिन्न पर्यटकीय गन्तव्य चुम्ने तर्खरमा छन् |
भू–धरातलीय स्वरुप, हरिया डाँडाकाँडा, मनमोहक झरना तथा उत्तरतर्फ चाँदीका घेरा झैँ टल्किएका हिमालले पदयात्री पर्यटकको आकर्षण बढाएको छ ।
मुख्य पर्यटकीय मौसम सुरु भएसँगै धेरै आरोहीहरुको चहलपहल बढेको बताउनुहुन्छ, नेपाल पर्वतारोहण सङ्घ (एनएमए) का अध्यक्ष आङ्छिरिङ शेर्पा |
सगरमाथासहित उच्च हिमाल आरोहणका लागि आरोहण अनुमति लिएका आरोही दललाई आगामी दुई वर्षसम्म निःशुल्क आरोहण अनुमति दिने सरकारी निर्णयले आरोहीको सङ्ख्या बढ्न सक्ने उनको ठम्याइछ ।
“पर्यटन विभागले समयमै आरोहण अनुमति दिएको भए आरोही अझ बढ्ने थिए |
स्प्रिङ सिजन मार्चबाट सुरु हुने भए पनि फेब्रुअरी २९ मा मात्र अनुमतिपत्र दिइयो |
यसले ढिलो हुने भो,” शेर्पाले भने ।
अघिल्लो वर्ष यही मौसममा सगरमाथा आरोहणका लागि मात्र ४१ वटा आरोहण दलले अनुमति लिएका थिए |
यद्यपि गत वैशाखमा गएको भूकम्पका कारण सबै आरोहण रद्द भएको थियो |
सरकारले पुनः दुई वर्षका लागि अघिल्लो वर्ष अनुमति लिएकालाई आरोहणका लागि अनुमति दिने निर्णयले पनि यस पटक आरोही बढ्ने बताइएको छ ।
पर्यटन विभाग, पर्वतारोहण शाखाका प्रमुख ज्ञानेन्द्रकुमार श्रेष्ठले अहिलेसम्म सगरमाथासहितका हिमाल आरोहणका लागि निवेदन दिनेको सङ्ख्या बढेको जानकारी दिए |
“अहिले सगरमाथा आरोहणका लागि १५ टोलीले निवेदन दिएका छन् |
वैशाखसम्म आरोही दलले दर्ता गराउने भएकाले यसपटक सङ्ख्या बढ्ने सहजै अनुमान गर्न सकिन्छ,” उनले भने ।
एनएमएको विवरणअनुसार हालसम्म सात हजार ४०० भन्दा बढीले सगरमाथा आरोहण गरिसकेका छन् |
व्यक्तिगत रुपमा मात्रै तीन हजार ८०० ले आरोहण गरेका छन् |
पुरातात्विक महत्वका सांस्कृतिक सम्पदा, मठ, मन्दिर देवालयहरुको आकर्षण पनि उत्तिकै छ |
धार्मिक गन्तव्यमा रमाउन समेत पर्यटक उल्लेख्य रुपमा आउने गर्छन् ।
“यो याम पर्यटन व्यवसायीका लागि निकै महत्वपूर्ण हुनेगर्छ, सङ्क्रमणको चपेटामा परेका व्यवसायीमा आशाको त्यान्द्रो पलाएको छ |
पर्यटकीय याम सुरु भएसँगै उत्साहजनक रुपमा पर्यटकको आवागमन बढेको छ” नेपाल एसोसिएसन अफ टुर एन्ड ट्राभल एजेन्टस् (नाट्टा) का अध्यक्ष मधुसूधन आचार्यले भने ।
पर्यटन व्यवसायी भवि शर्मा पनि पर्यटन क्षेत्रले सकारात्मक मोड लिएको र मुख्य पर्यटकीय याममा व्यावसायिक पर्यटक बढेको बताउँछन् |
ठमेलमा अन्तर्राष्ट्रियस्तरको स्पा व्यवसाय ‘रियल थेरापी एण्ड ब्युटी प्वाइन्ट’ सञ्चालन गर्दै आउनुभएका शर्माले विगतमा झैँ पर्यटकको चाप बढेको बताए ।
ट्रेकिङ एजेन्सिज एसोसिएसन अफ नेपाल (टान) का महासचिव कर्णबहादुर लामाले मुख्य पर्यटकीय यामको सुरुवाती चरण उत्साहजनक रहेको बताए ।
नेपालका चर्चित पदमार्ग लाङ्टाङ, मनास्लु, अन्नपूर्ण, खुम्बुलगायत पर्छन् |
अन्नपूर्ण सर्किट ट्रेकिङका लागि विश्वमै प्रसिद्ध मानिन्छ |
यो याममा अन्नपूर्ण, खुम्बुलगायतका क्षेत्रमा बढी पर्यटक गएका छन् |
लाङ्टाङ र मनास्लुमा भने कम पर्यटक गएको बताइन्छ ।
टानका अनुसार पदयात्रा पर्यटनका लागि युरोपका विभिन्न मुलुकबाट बढी सङ्ख्यामा पर्यटक आएका छन् |
पर्यटन उद्योगलाई थप गति दिन सरकार र निजी क्षेत्रले राष्ट्रिय सङ्कल्पका साथ रणनीतिक योजना ल्याउनुपर्ने महासचिव लामाको सुझाव छ ।
होटल एसोसिएसन अफ नेपाल (हान) का अनुसार अहिले ४५ होटल बुकिङ भएका छन् |
सामान्य अवस्थामा यो याममा ८० प्रतिशत होटल बुकिङ हुने गरेका थिए |
हानका महासचिव विनय शाह अहिले व्यावसायिक पर्यटक बढेका बताउनुहुन्छ |
विगतमा ८० प्रतिशतभन्दा बढी अकुपेन्सी हुने गरेको भए पनि अहिले बढीमा ४५ प्रतिशत र त्यसमा पनि बढी तारे होटल रहेका छन् ।
मुलुकभर सरकारी मापदण्ड पूरा गरेका करिब एक हजार पर्यटकस्तरीय होटल छन् |
नेपाल पर्यटन बोर्डको विवरणअनुसार सन् २०१३ मा सात लाख ९७ हजार ६१६ र सन् २०१४ मा सात लाख ९० हजार ११८ पर्यटक नेपाल आएका थिए ।
नेपाल भ्रमणमा आउने विदेशी पर्यटकको औसत बसाइँ १३ दिन र दैनिक खर्च ४५ डलर छ |
कुल गार्हस्थ्य उत्पादनमा पर्यटनको योगदान चार प्रतिशत छ |
रासस
﻿
काठमाडौं |
गत बैशाख १२ को भुकम्प तथा करीव ४ महिना लामो भारतीय नाकाबन्दीले अर्थतन्त्रलाई उथलपुथल मात्र बनाएन लगानीकर्ताहरुको मनोबल समेत घटाएको छ |
त्यसमा पनि पर्यटन व्यवसाय तथा होटलमा लगानी गर्ने लगानीकर्ताको मनोवल त धेरै गिरेको तथ्याङ्कले देखिएको छ ।
२०७२ सालमा पर्यटनमुलक उद्योग क्षेत्रमा भित्रिएको लगानीको प्रस्ताव निरासाजनक रहेको उद्योग विभागको तथ्याङ्कले देखाएको छ |
२०७१ को तुलनामा होटल क्षेत्रमा लगानीको प्रस्ताव ७० प्रतिशतभन्दा बढीले घटेको विभागले जानकारी दिएको छ ।
विभागको तथ्याङ्क अनुसार होटल क्षेत्रमा अधिंकाश विदेशी लगानीको प्रस्ताव आएको छ |
नाकाबन्दीका कारण देशमा लगानीको वातावरण विग्रीएको भन्दै विदेशी लगानीकर्ताले चासो नदेखाएका विभागका एक अधिकारीले जानकारी दिए ।
२०७१ सालमा होटल क्षेत्रमा स्वदेशी र विदेशी गरी झण्डै २२ अर्व रुपैयाँ बराबरका १ सय ३७ होटलमा लगानीको प्रस्ताव आएको थियो |
तर, २०७२ सालमा ६ अर्व ६७ करोड ८० लाख रुपैयाँको मात्र लगानीको प्रस्ताव आएको तथ्याङ्कले देखाएको छ |
यो रकम २०७१ को तुलनामा ७० प्रतिशतले कमि हो ।
यसैगरी होटलको लागि प्रस्ताव संख्यामा पनि कमि आएको छ |
तथ्यांक अनुसार २०७१ मा १ सय ३७ वटा होटल खोल्न का लागि प्रस्ताव आएकोमा २०७२ मा १ सय वटा होटलका लागि मात्र प्रस्ताव आएको छ ।
भुकम्पपछि लगानी गर्न असुरक्षित महशुस गरिरहेका लगानीकर्तालाई नाकाबन्दीले थप आहत बनाएको सम्वन्धित व्यवसायीहरु बताउँछन् |
केही वर्ष यता होटल क्षेत्रमा लगानीको प्रस्ताव बढेको भएपनि २०७२ मा भने उच्च रुपमा घटेको छ |
नेपाल विश्वमा पर्यटकीय दृष्टिकाणले उपयुक्त स्थानको रुपमा चिनिदै जाँदा यो वर्ष होटल क्षेत्रमा लगानी झन् घटेको छ |
दिर्घकालिन रुपमा यसको ठूलो असर पर्ने सम्बद्ध व्यवसायीहरु बताउँछन् ।
होटलमा अधिकांश लगानीकर्ता विदेशी
पछिल्लो समय विदेशी लगानीकर्ता नेपालको होटल व्यवसायमा लगानी गर्न आकर्षित भएको देखिन्छ |
विभागको तथ्यांक अनुसार विशेषगरी भारत, चीन, उत्तर कोरिया तथा अमेरिकी लगानीकर्ता नेपालमा होलट व्यवसाय संचालन गर्न आकर्षित भएका छन् ।
तथ्यांक अनुसार २०७२ मा १ सय वटा होटल संचालनका लागि प्रस्ताव आएकोमा ७६ ओटा विदेशी लगानीका रहेको छ |
बाँकी २४ वटामा पनि अधिकांश विदेशी लगानीकर्ता साझेदार रहेका छन |
विभागको तथ्यांक अनुसार नेपालमा हालसम्म १ हजार २ सय ३७ होटल दर्ता भएका छन् ।


﻿
नविन अर्याल
२६ चैत, काठमाडौं |
निजी वायुसेवा कम्पनी हिमालय एयरलाइन्सले चार्टर्ड फ्लाइटमार्फत व्यावसायिक उडान सुरु गर्ने भएको छ |
हिमालयले यही ३० गते श्रीलंकाको कोलम्बोमा प्रमोशन चार्टर्ड फ्लाइट गर्न लागेको हो ।
हिमालयको एयरबस ३२०-२१४ विमान विहान ८ बजे काठमाडौंबाट कोलम्बो उड्नेछ |
नयाँ वर्षको विदा मनाउने नेपाली यात्रुहरु बोकेर कोलम्बो जान लागेको कम्पनीले जनाएको छ |
काठमाडौंबाट कोलम्बो पुग्न करिव तीन घण्टा लाग्ने बताइन्छ ।
नियमित उडानका लागि आवश्यक तयारी पुरा नभइसकेको हुँदा चार्टर्ड फ्लाइट गर्न लागेको कम्पनीको भनाई छ |
‘चार्टर्ड फ्लाइटलाई कुनै तयारी गर्नु परेन्, श्रीलंकाका लागि उडान प्रमिट छ, त्यहि भएर चार्टर्ड फ्लाइट गर्न लागेका हौं’ कम्पनीका एक कर्मचारीले बताए ।
कोलम्बोका लागि दुईतर्फी टिकटको प्रतिव्यक्ति ३५ हजार रुपैयाँ लिएको कम्पनीले बतायो |
चैत ३० गते कोलम्बो गएको एयरबस वैशाख ४ गते नेपाली यात्रु नै बोकेर काठमाडौं आउने छ ।
नियमित व्यावसायिक उडानका लागि प्रकृया पुरा गर्न अझै केही दिन लाग्ने कम्पनीले बताएको छ |
कम्पनीका अनुसार वैशाख महिनाभित्र नियमित उडान गर्नेगरी काम अगाडि बढिरहेको छ ।
हिमालयको पहिलो स्याडुल फ्लाइट कतारको दोहामा हुने सम्भवना रहेको बतायो |
यसअघि कम्पनीले भारतको दिल्लीमा पहिलो उडान गरी सोही दिन दोहामा दोस्रो उडान गर्ने तालिका सार्वजनिक गरेको थियो ।
हिमालयले अहिले श्रीलंकका लागि नियमित उडान भर्ने योजना बनाइसकेको छैन् |
भोलीका दिनमा श्रीलंकमा व्यावसायिक सम्भवना भएमा नियमित उडान गर्ने कम्पनीको योजना छ |
धार्मीक तथा सांस्कृतिक कनेक्टिभिटी रहेको श्रीलंकाबाट नेपालमा वौद्धिष्ट पर्यटकहरु आउने गर्छन् ।
तिब्बत एयरलाइन्ससँग सहकार्य गरेर हिमालय एयरलाइन्सले नेपालबाट अन्तराष्ट्रिय उडान गर्न लागेको हो |
हिमालय एयरलाइन्समा नेपालीको ५१ प्रतिशत र तिब्बत एयरलाइन्सको ४९ प्रतिशत शेयर हिस्सा रहेको छ ।
हिमालयले फागुन २६ गते पहिलो एयरबस ल्याएको हो |
९एन-एलएम रजिष्ट्रेसन नम्बर रहेको विमान चीनको चेन्दूबाट काठमाडौं ल्याइएको हो |
कम्पनीले चीनको लिजिङ कम्पनीसँग १२ वर्षका लागि एयरबस भाडामा लिएको हो ।
विमानमा १५८ सिट क्षमता रहेका छन् |
जसमध्ये ८ वटा विजनेस क्लास र बाँकी १५० वटा इकेानोमी क्लासका सिट रहेका छन् ।
दोस्रो विमानबाट चीन उडान
हिमालयले पहिलो उडान सुरु गरेको केही महिनापछि अर्को एयरबस ल्याएर सेवा विस्तार गर्ने योजना बनाएको छ |
अर्को चरणमा १२८ सिट क्षमताको ए३१९ विमान ल्याएर चीनको चेङ्दू, ल्हासा र बेइजिङ उडान भर्ने कम्पनीले बतायो ।
कम्पनीले सन् २०१६ मा दुई जहाजबाट छिमेकी मुलुक चीन र भारतका पाँच गन्तव्यमा उडान भर्ने कार्ययोजना बनाएको छ |
सन् २०१७ मा थप दुई एयरबस जहाज भित्र्याएर उडान विस्तार गर्ने योजना कम्पनीको छ ।
दुइवटा एयरबस थपेपछि कम्पनीले हङकङ, बैंकक, कोलम्बो, अहमदाबाद, मलेसीया, सिंगापुर लगायतका सम्भावित गन्तव्यहरुमा उडान गर्ने योजना छ |
तिब्बत एयरलाइन्सको सहकार्य रहेको हुँदा हिमालयले काठमाडौं-ल्हासा उडानलाई नै प्राथमिकतामा राखेको छ ।
यती एयरलाइन्सले यसअघि सञ्चालनको तयारी गरिरहेको ‘फ्लाई यती’ को नाम परिवर्तन गरेर हिमालय एयरलाइन्स बनाएर साढे दुई अर्ब रुपैयाँ लगानीमा अन्तराष्ट्रिय उडान भर्ने तयारी गरिएको हो ।
﻿
﻿काठमाडौं |
नेपाल एशोसिएशन अफ टुर एण्ड ट्राभल एजेन्ट (नाटा)ले नेपालको पर्यटन प्रवर्द्धनका लागि चीनका विभिन्न शहरमा विशेष कार्यक्रम गर्ने भएको छ |
नेपाल पर्यटन बोर्ड, नेपाली राजदूतावास र बेइजिङसँगको सहकार्यमा मित्र राष्ट्र चीनमा नेपालको पर्यटन प्रवर्द्धनात्मक कार्यक्रम आयोजना गर्न लागिएकोे हो ।
१० अप्रिलदेखि १ हप्तासम्म चीनको बेइजिङ र अन्य तीन शहरहरू हाङजाउ, सांघाई तथा छन्दुमा बृहत प्रवर्द्धनात्मक कार्यक्रम गरिने नाटाले बताएको छ |
भूकम्प र नाकाबन्दीलगायत कारण नेपालको पर्यटन क्षेत्रमा परेको नकारात्मक प्रभाव न्यूनीकरण गर्दै पर्यटन प्रवद्र्धन गर्ने उद्देश्यका साथ नाटाले आयोजना गर्न लागेको उक्त कार्यक्रमअन्तर्गत ‘बी टु बी’ र पत्रकार सम्मेलनलगायतका कार्यक्रम सञ्चालन गरिने छ ।
कार्यक्रमपछि साढे दुई लाख चिनियाँ पर्यटकको आगमन हुने प्रक्षेपण नाटाको छ |
नाटाका अध्यक्ष मधुसुदन आचार्यका अनुसार चिनियाँ पर्यटकलाई नेपालतर्फ आकर्षित गर्न प्रवद्र्धनात्मक कार्यक्रमले सहयोग पुग्छ ।
१ करोड २० लाख चिनियाँ नगारिकले संसारका विभिन्न ठाउँ घुम्ने गरेको हुँदा केही हिस्सामात्रै नेपालमा आकर्षित गर्ने योजना बनाउन सकिए देशको पर्यटनले फड्को मार्ने उनले बताए ।
आचार्यका अनुसार चीनपछि आगामी जुनमा दक्षिण कोरिया र भारतमा पनि यस्तो कार्यक्रम सञ्चालन गर्ने तयारी गरेको छ ।
चीनको कार्यक्रमको अन्तिम तयारी भइरहेको र नेपाल सरकारबाट चिनियाँ पर्यटकको लागि घोषित भिसा निःशुल्कलगायत नयाँ प्याकेज बनाएर उक्त कार्यक्रममा सहभागी हुने जानकारी दिएका छन् ।
चीनमा प्रारम्भिक तयारी गर्न पिआरलाई हायर गर्ने तथा कार्यक्रम आयोजनार्थ चारओटै सहरका उपयुक्त होटलको खर्चको व्यवस्था मिलाइदिने सहमति भइसकेको छ |
नाटाले यस कार्यक्रमको लागि नाटा कार्यकारी सदस्य शीतलकुमारी शर्मा पौडेलको संयोजकत्वमा छुट्टै समिति नै गठन गरेको छ ।
कार्यक्रमको लागि नाटाको तर्फबाट चार जनासहित २८ जना नेपाली पर्यटन व्यवसायी सहभागी हुनेछन् ।
कार्यक्रम अप्रिल ११ मा बेइजिङको होलिडे इन्टरनेसनलमा नेपाल प्रवद्र्धन कार्यक्रम गरिनेछ |
अप्रिल १४ को बेलुका हाङजाउको वेस्ट वेस्टर्न हाङजाउ होटलमा पुनः अर्को कार्यक्रम हुनेछ |
त्यस्तै अप्रिल १५ मा चीनको औद्योगिक एवम् व्यावसायिक शहर साङ्घाइको ग्राण्ड होटलमा हुनेछ र अन्तिम कार्यक्रम अप्रिल १८ मा छन्दुको टियनफु सनसाइन होटलमा सम्पन्न हुनेछ ।

﻿
काठमाडौं |
त्रिभुवन विमानस्थल आसपासमा एभिन रोडार(चरा धपाउने) मेसिन जडान गर्ने योजना अन्यौलमा परेको छ ।  मेसिन जडानका लागि आवश्यक बजेट उपलब्ध नभएपछि जडानको काम अघि नबढेको विमानस्थलका महाप्रवन्धक देवानन्द उपाध्यायले जानकारी दिए |
‘एभिन रोडार जडान गर्न कम्तिमा ३५ करोड आवश्यक पर्छ,’ उनले भने, ‘हामीसँग १६ करोड रुपैयाँ मात्र उपलब्ध छ ।’ नागरिक उड्डयन प्राधिकरणसँग बजेट उपलब्ध गराउन आग्रह गरेको उनले जानकारी दिए |
उपाध्ययका अनुसार हाल प्राधिकरणसँग त्यसबारे छलफल भइरहेको छ ।
तत्कालिन महाप्रवन्धक वीरेन्द्र श्रेष्ठले चालु आर्थिक बर्षभित्र सो मेसिन जडान गर्ने गरी प्रक्रिया शुरु गरेका थिए |
रोडार खरिदका लागि आवश्यक विवरण सहितको प्रस्ताव सम्वन्धित निकायमा पुर्याइसकेका थिए |
तर, हालसम्म रोडार जडानका लागि आवश्यक बजेट उपलब्ध नभएकाले काम अघि नबढेको महाप्रवन्धक उपाध्यायले जानकारी दिए |
आवश्यकता अनुसार बजेट स्वीकृति हुने वित्तिक रोडार खरिद प्रक्रिया सुरु गर्ने उनले बताए ।
टीआइएले उडिरहेका विमानसँग चरा ठोक्किएर विभिन्न समयमा भएको दुर्घटनालाई दृष्टिगत गर्दै नयाँ प्रविधि जडान गर्न लागेको हो |
‘विमान अवतरण तथा उडानका क्रममा चराचुरुङगीबाट हुनसक्ने खतराबाट बच्न नयाँ प्रविधि भित्र्याउन लागेका हौं,’ उनले भने ।
सो रोडारको मद्दतले विमानस्थल वरिपरिका चराका साथै बाँदर धपाउन र तिनीहरुका गतिविधि थाहा पाउन सकिन्छ ।
कसरी काम गर्छ एभिन रोडारले
विमानस्थलमा एभिन रोडार प्रयोग गर्ने प्राविधिकहरु खटाइन्छ ।  प्राविधिकहरुले सो रोडारबाट प्राप्त सूचना पहिले नै विमान चालकलाई उपलब्ध गराउछ |
विमान चालकले विमान अवतरण वा उडान भर्नु आगावै विमानस्थलमा चरा तथा बाँदर रहे नरहेको थाहा पाउने भएकोले दुघर्टना रोक्न मद्धत गर्छ ।
सो रोडारले विमानस्थलको १७ किलोमिटर वरपर रहेको चराचुरुङगी तथा बाँदरको गतिविधिको  सूचना दिन्छ |
सो मेसिनमा क्यामेरा पनि जडान गरिएको हुन्छ |
जसले  कस्तो प्रकारको चरा कुन दिशा तिर गएको छ भन्ने बारे जानकारी दिन्छ ।
विभिन्न एयरलाइन्स कम्पनीहरुले गुनासो गरेपछि यो प्रविधि भित्र्याउन लागिएको हो |
परम्परागत उपायबाट विमानस्थलमा चरा, बाँदर तथा मुसाबाट बच्न नसकिएकाले सुरक्षाका लागि नयाँ उपाय अपनाउन लागिएको हो ।
चरा तथा बाँदर धपाउन ६ सिकारी
हाल विमानस्थलले चरा तथा बाँदर धपाउन सुरक्षाका लागि हतियार सहितका सिकारी परिचालन गरिएको छ |
विमानस्थलले चरा धपाउनकै लागि ६ जना गुलेली सहितका सिकारी राखिएको छ |
बाँदर धपाउन  बन्दुकलगायत हतियार लिएका प्रहरी जवानहरु पनि खटाइएको उनले जानकारी दिए |
‘बाँदर बन्दुक तथा लठ्ठीबाट नडराउने भएकोले बन्दुक तथा गुलेली सहितको जवान खटाइएको हो,’ महाप्रवन्धक उपाध्यायले भने ।
उनका अनुसार हाल विमानस्थल वरपर रहने बाँदरलाई धपाउनमा लागि मात्र  ३ जना सिकारी खटाइएको छ |
तर प्राविधिक रुपमा भने सो उपाय त्यति उपयोगी नभएको उनले बताए |
त्यसले गर्दा अन्तरराष्ट्रिय क्षेत्रमा समेत प्रचलनमा आएको प्रविधि कार्यन्वयनमा ल्याउन लागेको बताए ।


﻿

३ वैशाख, मुस्ताङ|
जिल्लाको जोमसोम–१, २ र ३ ठिनी गाउँमा पहिलोपटक होमस्टे (घरबास) सुरु भएको छ ।  जिल्ला विकास समिति, अन्नपूर्ण संरक्षण क्षेत्र आयोजना (एक्याप) र स्थानीयवासीको सक्रियतामा पहिलो चरणमा चार घरमा होमस्टे सेवा प्रारम्भ गरिएको हो ।
सदरमुकाम जोमसोमसँग जोडिएको ठिनी गाउँका स्थानीयवासीलाई एक्यापले होमस्टे सञ्चालनसम्बन्धी तालिम दिएपछि सो सेवा सुरु गरिएको हो ।
धार्मिकस्थल, फरक भू–बनोट, तिब्बती कला संस्कृतिको अध्ययन र अनुसन्धान तथा लोमान्थाङ भ्रमणका लागि यहाँ आउने पर्यटकको बसाइ लम्ब्याउन होमस्टेले सहयोग पुर्‍याउने अपेक्षा गरिएको छ ।
गाउँ मुखिया आशबहादुर थकाली, ममिता थकाली, मनदेवी थकाली र बदी थकालीले सुरु गरेको होमस्टेमा काठमाडौँबाट १६ जना आन्तरिक पर्यटक पुगेको स्थानीयवासी नीरज थकालीले जानकारी दिए ।
“थकाली संस्कृतिको प्रारम्भ यही गाउँबाट भएको भन्ने इतिहास छ, सदरमुकाम नजिक हुँदा पर्यटकलाई होमस्टेमा ल्याउन समस्या छैन,” उनले भने– “अन्य घरले पनि होमस्टे सुरुवात गर्दैछन् ।” एक सय घरधुरी रहेको उक्त गाउँमा करिब २० घरले होमस्टे सञ्चालनको तयारी गरिरहेका छन् ।
धुम्बाताल, ह्यारोजो भ्यूपोइन्ट, तिलिचो ताल जाने मुख्य मार्ग, उच्च स्थानमा अवस्थित भएकाले नीलगिरि र धवलागिरि हिमालको प्रत्यक्ष अवलोकन गर्न सकिने भएकाले ठिनीगाउँमा अन्य समयमा पनि नियमित रुपमा आन्तरिक तथा बाह्य पर्यटक आउने गरेका छन् |
भ्यू पोइन्टबाट कोरला नाकासहित जिल्लाको ८० प्रतिशत भू–भाग देख्न सकिन्छ ।
मुस्ताङमा लेतेदेखि लोमान्थाङसम्म करिब ३०० साना–ठूला होटल सञ्चालनमा छन् |
एक्यापका पर्यटन सहायक बेलबहादुर पुन होमस्टेको विकासका लागि विभिन्न किसिमका कार्यक्रम सञ्चालन गरिने बताउँछन् |
रासस

﻿
काठमाडौं |
२ बर्षपछि सगरमाथा आरोहण पूनः शूरु भएको छ |
प्राकृतिक विपदले लगातार २ बर्ष रोकिएको सगरमाथा आरोहण पून सूचारु भएको हो |
सगरमाथा आरोहणका लागि आरोहीहरु काठमाडौंबाट आधार शिविरतर्फ लागिसकेको पर्यटन विभागले जानकारी दिएको छ |
विभागका अनुसार अनुसार हालसम्म ३२ टिमका २ सय ५७ जना विदेशी आरोहीहरु आधार शिविर हिँडेको छन् ।
पर्यटन विभागका ज्ञानेन्द्र श्रेष्ठका अनुसार२ सय ८९ले दिए आवेदन गरेका छन् |
यसबर्ष सगरमाथा आरोहण गर्नेको संख्या ३ सय नाघ्ने अनुमान गरिएको छ ।
लगातारको प्राकृतिक विपत्तीले आरोहण अनिश्चित बनेपछि यस वर्ष आरोहीको संख्या घटेको छ |
२०१४ मा हुदहुदका कारण सगरमाथा आरोहण शून्य भएको थियो |
२०१४ मा चिनियाँ नागरिक सहितको ७ जनाको टोली क्याम्प टुसम्म हेलिकप्टरमा गएर शिखर आरोहण गरेका थिए ।
त्यस्तै २०१५ मा सगरमाथा आरोहणका लागि ३सय ५६ जना आरोही आएका थिए |
तर, २०१५ मा भूकम्पको पराकम्पन गइरहँदा एक जनापनि शिखर चुम्न सकेनन् ।
यसवर्ष यसै सातादेखि आरोहीहरु सगरमाथा आधार शिविरबाट क्याम्प वानतिर जाने क्रम सुरु हुने बताइएको छ |
कतिपय भने आधार शिविर पुगिसकेका छन् ।
सन् १९७४ यता सगरमाथा आरोहण कहिले पनि शून्यमा झरेको थिएन |
हाल सगरमाथा प्रदुषण कन्ट्रोल समिति (एसपीसीसी) ले आइसफलको बाटो बनाइरहेको बताइएको छ ।
सगरमाथा आरोहणका लागि विशेषगरी २०१४ र २०१५ मा आरोहण गर्न नसकेका आरोहीहरु आएको पर्यटन बोर्डले जानकारी दिएको छ ।
सरकारले २०१४ मा आरोहण गर्न नसकेका आरोहीलाई ५ वर्षसम्म र २०१५ मा आरोहण गर्न नसकेका आरोहीलाई दुई वर्षसम्म रोयल्टी नलिने घोषणा गरेको छ |
सगरमाथा अरोहणका लागि आरोहीले प्रमिशन शुल्क वापत ११ हजार अमेरिकी डलर अर्थात ११ लाखभन्दा बढी रुपैयाँ बुझाउनुपर्छ ।


﻿
सिन्धुलीगढीको नाम गीतमा मात्रै सुनेको थिएँ |
आन्तरिक पर्यटन प्रबर्धनको लागि नेपाल पर्यटन बोर्डले घुमफिर बर्ष २०७३ मनाऔं भनेर आह्वान गरेकाले मलाई पनि घुम्ने रहर जाग्यो र हिडियो सिन्धुली ।
केहि दिन अघि भाइ दिपकले पनि सिन्धुलीको बयान गरेको थियो |
शितल ठाउँ, बाटोको बयान गरेरै साध्यै छैन |
यस्तो राम्रो छ, आफैं जानुस् अनि थाहा हुन्छ भन्दै थियो उसले |
त्यही बेला पर्यटन बोडले चलाएको अभियान घुमफिर बर्ष २०७३ ले मलार्इ लोभ्यायो ।
मलार्इ साथ दिन तयार भए विद्यार्थी राजु, उनी सिन्धुलीकै हुन् |
किशोर पनि जान तयार भयो |
र, वैशाखको चर्को घाममा मोटरसाइकलमै हिँडियो सिन्धुली |
महाराजगञ्ज, चावहिल, कोटेश्वर, भक्तपुर, बनेपा, भकुण्डेबेशी, रोसीखोलाको किनारै किनारको बाटो आहा …..।
नेपालथोकबाट मुल्कोट हुँदै खुर्कोटको लमतन्न परेको बाटो, नागबेली उकाली ओरालीसँगै डरलाग्दो भिरालो, ओहो…! भन्नै पर्ने भीरकोबाटो, आहा..! कोशी नदी आफैं बेगमा बगेको छ, गाउँ बस्ती आफैं सुरूमा छ |
चर्को घामका बीच पनि यात्रा कम रमाइलो रहेन।
मोटरसाइकलको यात्रा, यति लामो बाटो कहिले पुग्ला भन्ने अनुमान पनि लगाउन गाह्रो थियो |
कति स्पीडमा हुइक्याउने हो थाहा छैन |
विपारित दिशाबाट कति गतिमा गाडी आउने हो त्यो पनि थाहा छैन |
हामी सम्हालिँदै आफ्नो गतिमा यात्रारत रहयौं प्रकृतिको मनोरम दृश्यावलोकन गर्दै ।

रोशी खोलाको पुल तरेपछि पछि मेरो पालो आयो मोटरसाइकल गुडाउने |
मजाले आफ्नो गति लिएर यात्रा गर्दा पनि अर्को दिशाबाट तीव्र गतिमा आएको जीपले झन्डै हिर्काउला जस्तो गरी बाटो काट्दा त हाम्रो साटो पुत्लो नै उड्यो |
किशोर पछाडि बसेर ए ! दाइ ! दाइ !  भन्थ्यो |
कहिले हे भगवान ! हामीलाई बचाऊ भनेर किशोरले भन्यो |
म ठट्टा गर्थेँ,  भगवान हैन, हे ड्राइभर ! रामरी चलाउ भन्नुपर्छ |
यस्तो राम्रो सडकको मर्यादा राख्नु पर्छ |
सडकलाई दोष दिएर काम छैन |
चालकले सम्हालिनुपर्छ |
यात्रुलाई दोष दिने, बटुवालाई दोष दिनु भन्दा सिमित गतिमा बाहान चलाए दुर्घटना पनि हुन्न |
अरुले जे गरे पनि हामीले आफ्नो गतिलाई नियन्त्रण गर्दै अगाडी बढ्यौ ।
आलो पालो गरी चलाउँदा रमाईलो नै भयो |
खुर्कोट पुग्दा दिउँसो २:३० बजेछ |
त्यहाँ खाजा खाएपछि फेरि रमाइलो नागेबेली उकालो आयो |
आहा ! ठाउँ ठाउँमा रोक्किदै फोटो खिच्दै यात्रा गर्दा निकै रमाइलो भयो |
लोभलाग्दा दृश्यहरू क्यामेरामा कैद गर्दै गर्दै आफ्नो गन्तब्य पुग्यौं ।
जुनारको नमुना गाउँमा पुगेपछि त्यहाँबाट देखिने दृश्यहरु भने राम्ररी हेर्न पाएनौं |
जताततै वनमा डडेलो लगाएको चर्को गर्मीसँगै तुवालो लागेको थियो, जसल कारण मनोरम दृश्यहरू हेर्न नपाउँदा मन खिस्स भयो ।
सिन्धुलिगढ़ीको प्रवेशद्वार कटेर हामी अझै अगाडी बढ्यौं |
पृथ्वीनारायण शाहको पालामा अंग्रेजसँगको युद्दमा वेलायती सेनालाई भगाएको ठाउमा पुग्यौं,    |
त्यहाँको भद्रकाली मन्दिर स्वयं पृथ्वीनारायण शाहको हातबाट बनेको भन्ने किम्बंदन्ती छ ।
थुम्कोमा रहेको मगर गाउँ निकै रमाइलो छ |
भूकम्पले घर बस्ती बिगारे पनि गाउँलेहरुले आफ्नो ठाउँ छाडेका छैनन् |
पुरानो घरमा बस्न नमिलेपछि जस्ता पाटाले बनेका टहरामा बसेकै छन् |
गाउँलेहरुलाई होमस्टेको तालिम दिन सके राम्रो पर्यटकीय स्थल हुन् सक्ने ठाउँ रहेछ |
संधैको राजनीति भन्दा टाढा रहेर केहि गरौँ भन्ने भावनाका युवाहरु देखिए |
हामीसँगै राजु पनि त्यहीका हुन् ।
तर, कसले सहयोग गरिदिन्छ तालिमको लागि ? शीप मुलक तालिम लिन युवा र महिलाहरु आतुर देखिए |
र, घुमफिर २०७३ को लागि उपयुक्त गन्तब्य हुन सक्छ यो गाउँ |
काठमाडौँबाट १४० किलोमिटर टाढा भए पनि यहाँको जुनार बगैंचा, स्वच्छ वातावरण, रमणीय दृश्य, स्थानीय खाना, लोभ्याउने सडक, सिन्धुलिगढ़ी र सिन्धुलीमाढी बजार आहा ! कति राम्रो नेपाल, हाम्रो नेपाल !
म त गएँ |
तपार्इँ कहिले जाने ?

﻿

६ वैशाख, मुस्ताङ|
पर्यटन सिजन सुरु भएसँगै मुस्ताङका होटल आन्तरिक पर्यटकले भरिभराउ भएका छन् ।
यस वर्ष हिउँ र वर्षा कम भएका कारण चैत महिनादेखि नै पर्यटकको आवागमन बढेपछि जिल्लाका होटल अग्रिम बुकिङ हुन थालेका हुन् ।
अनुकूल मौसमका समय मुस्ताङमा पोखरा–जोमसोम हवाई मार्गबाट समेत पर्यटक भ्रमणमा जाने गरेका छन् |
फागुन अन्तिम सातादेखि असोज महिनासम्म मुस्ताङ भ्रमणका लागि उपयुक्त सिजन मानिन्छ ।
माटोको सहर लोमान्थाङ, तिब्बती कला संस्कृति, मुक्तिनाथ, कागबेनी, दामोरकुण्ड र फरक भू–बनोटका कारण मुस्ताङमा यो सिजनमा हजारौँ आन्तरिक पर्यटक पुग्ने गरेका छन् ।
गत वर्ष चैत महिनासम्म पनि बेमौसमी हिमपात भएका कारण कम पर्यटक भित्रिए पनि यस वर्ष मौसमले पनि साथ दिएको मुस्ताङका पर्यटन व्यवसायी खगेन्द्र तुलाचनले बताए ।
अन्नपूर्ण संरक्षण क्षेत्र आयोजना (एक्याप)ले जिल्लामा भित्रिने आन्तरिक पर्यटकको तथ्याङ्क सङ्कलन नगरे पनि बाह्य पर्यटकभन्दा दोब्बर आउने गरेको जनाएको छ ।
खासगरी पछिल्लो तीन वर्षयता नेपालीमा बिदा, चाडपर्व र विशेष अवसरमा घुम्ने संस्कृतिको विकास भएका कारण जिल्लाको पर्यटन क्षेत्र अहिले आन्तरिक पर्यटककै भरमा सञ्चालन हुँदै आएको छ ।
“नेपाली विदेशीजस्तो हरेक कुरामा बार्गेनिङ गर्दैनन्, पहिला हामी सेतो छाला गरेको मान्छेलाई मात्र पर्यटक भन्थ्यौँ”, मुस्ताङ उद्योग वाणिज्य सङ्घका अध्यक्षसमेत रहेका तुलाचनले भने, “तर, अहिले यहाँको अवस्था बदलिएको छ, धेरै दिन अघिदेखि नै हाम्रा होटल बुकिङ भइरहेका छन् ।”
नयाँ वर्ष मनाउन र चैतेदसैँ पर्वको अवसरमा मात्रै बेनी हुँदै ११ हजार पर्यटक कागबेनी र मुक्तिनाथ पुगेको अनुमान गरिएको छ ।
गत वर्षको चैतेदसैँ पर्वमा विनाशकारी भूकम्पको त्रासका कारण कागबेनीमा पितृतर्पण गर्न एकदमै न्यून मात्रामा धार्मिक पर्यटक भित्रिए पनि यस वर्ष भने त्यसमा उल्लेख्य रुपमा सुधार आएको बताइएको छ |
“
लेतेदेखि माथि मुक्तिनाथसम्म करिब १५० होटल सञ्चालनमा छन्, चैत महिनादेखि अहिलेसम्म कुनै दिन खाली छैनन्” तुलाचनले भने, “एकदमै राम्रो व्यापार भइरहेको छ ।” रासस


﻿

६ वैशाख, फलेवास (पर्वत)|
जलयात्रा (र्‍याफ्टिङ)को सिजन सुरु भएसँगै कालीगण्डकी नदीमा जलयात्राका लागि आउने पर्यटकको सङ्ख्या वृद्धि भएको छ ।
जलयात्राका लागि ख्याति कमाएको कालीगण्डकीमा पर्यटकको आगमन हुन थालेपछि व्यवसायीसमेत उत्साही भएका छन् |
जाडो यामको समाप्तिसँगै फागुनको अन्तिम सातादेखिनै जलयात्राका लागि पर्यटक आउन थालेका हुन् ।
छोटो र पारिवारिक जलयात्राका लागि ‘फेमिली रिभर’को रुपमा चिनिएको कालीगण्डकी नदीमा आउने पर्यटकको घुइँचो लाग्न थालेको छ |
लामो, समथर र कम बहाव भएकाले विदेशी नागरिक अन्य नदीभन्दा कालीगण्डकीलाई नै रोज्ने गर्दछन् ।
¥याफटिङका लागि कालीगण्डकी नदीमा अहिले विदेशी पर्यटकस“गै स्वेदशी पर्यटकको समेत आवागमन बढेको प्याडल नेपालका रिभर गाईड रविन गुरुङले जानकारी दिनुभयो ।
कालीगण्डकी नदीमा अहिले दैनिक दुईदेखि १० समूहमा पर्यटक आउने गरेका छन् |
अन्य नदीको तुलनामा पर्यटकले यसलाई पहिलो रोजाइमा पार्दै आएकाले पनि पर्यटकको आगमन बढेको गुरुङले बताउनुभयो |
पोखरा हुँदै अन्नपूर्ण पदमार्गमा पदयात्रा र कालीगण्डकीको जलयात्रालाई प्याकेज बनाउने पर्यटक बढ्दै गएको व्यवसायी बताउँछन् ।
गत वर्ष भूकम्पका कारण वैशाख १२ पछि रोकिएको जलयात्रा यसपटक भने उत्साहजनक रुपमा बढेको व्यवसायी बताउँछन् |
यद्यपि पर्वतमा तथ्याङ्क सङ्कलन गर्ने कुनै निकाय नहुँदा यस वर्ष के कति आन्तरिक तथा बाह्य पर्यटकले र्‍याफ्टिङ गरे भन्ने यकिन नभएको जिल्ला प्रहरी कार्यालय पर्वतले जनाएको छ ।
पर्वतको कुश्मा नगरपालिका–२ स्थित नया“पुल तथा मालढुङ्गाबाट सुरु हुने ¥याफ्टिङ स्याङ्जा, पर्वत र गुल्मी जिल्लाको सिमानामा रहेको कालीगण्डकी ‘ए’ जलविद्युत् परियाजनाको जलाशयमा पुगेर टुङ्गिन्छ |
तीन दिन लाग्ने सो जलयात्रा पर्यटकका लागि निकै आकर्षक गन्तव्यको रुपमा रहेको छ |
कालीगण्डकी नदीमा पानीको छाल, मनोरम दृश्य, झरना, विभिन्न वनस्पति, जलचरको अवलोकन, प्रदूषणरहित हावापानीबाट पर्यटक आकर्षित हुने गर्दछन् ।
यहाँ धेरै इजरायली पर्यटक आउने गरेका छन् भने अस्टे«लिया, युरोपियन मुलुक र अमेरिकी पर्यटकको रोजाइमा पनि कालीगण्डकी नदी पर्दै आएको छ ।
विदेशमा समेत जलयात्रा गर्दै आएका पर्यटक नेपालको जलयात्रा अन्यत्रको भन्दा अत्यन्त रोमाञ्चक हुने गरेको अनुभव सुनाउँछन् |
कालीगण्डकीको जलयात्रा विश्वका अन्य नदीमा भन्दा रोमाञ्चक हुने गरेको उनीहरुको भनाइ छ |
अमेरिका र अस्ट्रेलियमालगायतका नदीमा हुने जलयात्राभन्दा कालीगण्डकीमा नयाँ खालको अनुभव भएकाले पर्यटकको आकर्षण बन्न पुगेको हो ।
पर्वतमा जलयात्राको लागि काम गर्ने कुनै निकाय नभएकाले छिमेकी सहर पोखराबाट विभिन्न पर्यटन व्यवसायीको सहयोगमा पर्यटक र्‍याफ्टिङका लागि कालीगण्डकी नदीमा आउने गर्दछन् ।
कालीगण्डकीमा जलयात्राका लागि गन्तव्यस्थल बनाउनका लागि केही पूर्वाधारको व्यवस्था गर्नसमेत पर्यटन व्यवसायीको आग्रह छ ।
नदीमाथिका संरचना बिगार्ने, जलयात्रा सुरु हुने ठाउँमा पर्खाल लगाउने, जथाभावी बालुवा निकाल्ने कामले जलयात्रा सञ्चालन असहज हुने गरेको पर्यटक गाइड गणेश पुन बताउँछन् ।
नुहुन्छ |
कालीगण्डकी–मोदीवेणी खण्डमा पहिलो दिनको यात्रा बनाएर जाने साथै दोस्रो दिनमा पर्वतकै बर्राचौर गाविसको पूर्तिघाट नजिक बस्ने र तेस्रो दिनमा मिर्मी हुँदै पोखरा जाने गरी पर्यटकले यात्रा तय गर्ने गरेका छन् ।
यात्राको क्रममा बस्ने ठाउँमा भौतिक संरचनाको विकास गर्न र शिवालय गाविसको आर्मादी नजिकै खोलाको बीचमा रहेका ठूला ढुङ्गा नहटाउँदा समस्या आउने गरेकाले हटाइ दिनका लागि व्यवसायीको आग्रह छ |
रासस


﻿

१३ वैशाख, पोखरा|
पर्यटकीय नगरी पोखराको पश्चिमतर्फ अनदुडाँडास्थित विश्व शान्ति स्तूपा स्वदेशी एवम् विदेशी पर्यटकको आकर्षण बन्दै गएको छ ।
पोखरा आउने पर्यटकले सम्भव भएसम्म विश्व शान्ति स्तूपा पुगेर फेवातालको दृश्यावलोकनका साथै यहाँबाट देखिने अन्नपूर्ण, माछापुच्छ्रे, धवलागिरिलगायतको हिमशृङ्खला नाङ्गो आँखाले अवलोकन गरेर त्यसको मज्जा लिने गरेका छन् ।
समुद्री सतहबाट दुई हजार १०० फिट उचाइमा रहेको स्तूप पुग्न पोखराको छोरेपाटनस्थित कालिमाटीबाट लगभग डेढ किमी दूरी रहेको छ ।
कालिमाटी विश्वशान्ति स्तूप टोल विकास संस्थाका अध्यक्ष राजु क्षेत्रीका अनुसार कालिमाटीबाट स्तूप पुग्ने एक किमी बाटो कालोपत्रे भइसकेकामा बाँकी ३५० मिटर कालोपत्रे गर्न निर्माण सम्झौता भई प्रक्रिया अघि बढेको छ ।
दृश्यावलोकन गर्ने सोचका साथ दैनिक लगभग तीन हजारको सङ्ख्यामा पर्यटक विश्व शान्ति स्तूप पुग्ने गरेका छन् ।
विशेषगरी असोज कात्तिक र मङ्सिरमा ७० प्रतिशत विदेशी र ३० प्रतिशत आन्तरिक पर्यटक स्तूप पुग्ने गरेका छन् भने अन्य महिनामा ३० प्रतिशत विदेशी र ७० प्रतिशत आन्तरिक पर्यटक पुग्ने गरेका छन् ।
विश्व शान्ति स्तूपमा पर्यटकको बढ्दो आकर्षणसँगै कालिमाटी स्तूप क्षेत्रमा बस्ती विकास पनि तीव्र रुपमा बढ्दै गएको छ ।
विगतमा उपयोगविहीन रुपमा रहेको यस क्षेत्रको जग्गा स्तूप निर्माणसँगै दिन प्रतिदिन अमूल्य बन्दै गएको स्थानीयवासी बताउँछन् ।
स्तूप पुग्ने पर्यटकलाई प्रभावकारी सुरक्षाको प्रत्याभूति गराउन स्थानीय युवाको सक्रियता पनि प्रशंसायोग्य रहेको छ ।
स्थानीय सिर्जनशील क्लबका अध्यक्ष झम्कनाथ देवकोटा स्तूप आउने पर्यटकलाई सुरक्षाको प्रत्याभूति गराउन आफूहरू सक्रिय रुपमा लागिपरेको बताउँछन् ।
स्तूप क्षेत्रमा हुने प्रत्येक गतिविधिमा विशेष सहयोगीका रुपमा क्लब सक्रिय रहेको बताउँदै उनले विगत तीन वर्षयता यस क्षेत्रमा लुटपाट, चोरीजस्ता कुनै पनि उच्छृङ्खल गतिविधि नभएको जानकारी दिए ।
पर्यटकको बढ्दो चापसँगै उक्त क्षेत्रमा सुविधासम्पन्न होटल तथा लज विस्तार हुने क्रम पनि उत्तिकै बढेको छ भने होमस्टेमार्फत पनि पर्यटकलाई बस्ने खाने व्यवस्था मिलाइएको छ ।
इलिट क्याफे एण्ड होमस्टेकी सञ्चालक सरिता क्षेत्री दिन प्रतिदिन विश्व शान्ति स्तूप आउने पर्यटकको सङ्ख्या बढिरहेको धारणा राख्छन्  ।
उनका अनुसार स्तूप परिसर वरपर हाल ८० वटा सुविधा सम्पन्न कोठा भएका पाँचवटा लज सञ्चालनमा छन् भने १५ जनालाई सेवा प्रवाह गर्न सक्ने गरी होमस्टे (घरवास) पनि सञ्चालनमा आएको छ ।
पर्यटकको रुचिअनुसार न्यूनतम ५०० देखि अत्यन्त सुविधा सम्पन्न १५ हजारसम्मका कोठा रहेको जानकारी गराउँदै उनले स्तूप आउने जो कोही पर्यटकले निकै हर्षित बनेर फर्कने गरेको बताए ।
पर्यटकको बढ्दो आकर्षणलाई दृष्टिगत गरी कालिमाटी विश्व शान्ति स्तूप टोल विकास संस्थाको पहलमा भौतिक पूर्वाधारको विकास पनि तीव्र रुपमा बढेको छ ।
संस्थाले स्तूप परिसरलाई सरसफाइयुक्त हरित पार्कका रुपमा विकास गर्ने सोचका साथ जनजागरण अभियान पनि निरन्तर सञ्चालन गर्दै आएको छ भने स्तूप जाने मार्गमा पोखरा उपमहानगरपालिका कार्यालयको ८० प्रतिशत र स्थानीय २० प्रतिशत सहयोगमा ५० वटा फलामे कुर्सी राख्न लागिएको छ ।
सडक यातायातमार्फत कालिमाटी हुँदै लगभग डेढ किमी यात्राबाट स्तूप पुग्न सकिन्छ भने फेवातालबाट डुङ्गा चढेर पारी रानीवन हुँदै पनि जान सकिन्छ ।
पर्यटकीय आकर्षणलाई दृष्टिगत गरी टोल विकास संस्थाको पहल एवम् साइकल सिटी पोखराको समन्वय र सरकारी अनुदानमा स्तूपदेखि फेवातालको ड्याम साइडसम्म चार किमी दूरीको साइक्लिङ रुट निर्माण गर्ने काम पनि बढिरहेको संस्थाका अध्यक्ष क्षेत्रीले जानकारी दिए ।


﻿
१४ वैशाख, काठमाडौं |
निजी क्षेत्रबाट सञ्चालित हिमालय एयरलाइन्सले दोस्रो व्यवसायीक उडान पनि श्रीलंकामा गर्ने भएको छ |
श्रीलंकामा पहिलो व्यवसायीक उडान उत्साहप्रद भएपछि दोस्रो पटक पनि उडान गर्न लागेको हो ।
हिमालयले वैशाख २१ गते श्रीलंकाको कोलोम्बोमा चार्टर्ड उडान गर्न लागेको जनाएको छ |
हिमालयको एयरबस ३२०-२१४ विमान काठमाडौंबाट साढे ८ बजे कोलम्बोतर्फ उड्ने छ |
कोलम्बोबाट एयरबस वैशाख २५ गते साँझ ४ बजे काठमाडौंमा अवतरण गर्ने तालिका छ |
यसअघि हिमालयले चैत ३० गते श्रीलंकामा चार्टर्ड उडान गरेको थियो ।
कोलम्बोका लागि दुईतर्फी भाडादर बिजनेश क्लासको ५५ हजार रुपैयाँ र इकोनोमी क्लासको ३५ हजार रुपैयाँ तोकिएको छ |
यसअघि पनि हिमालयले यही भाडामा यात्रु बोकेको थियो |
कम्पनीले प्रमोसनल प्याकेज प्रमोट गर्नका लागि मुख्य आउटबाउन्ड टुर अपरेटरसँग सम्झौता गरेको छ ।
कम्पनीका उपाध्यक्ष विजय श्रेष्ठले कोलम्बोको पहिलो उडानमा यात्रुबाट राम्रो प्रतिकि्रया पाएको बताए |
यही प्रतिकि्रयालाई मध्यनजर गरेर फेरी कोलम्बो उडान सुपथ मुल्यमा गर्न लागेको उनको भनाई छ |
उनले सम्पूर्ण ट्राभल एजेन्सीहरुलाई नेपाल र श्रीलंकाजस्तो महत्वपूर्ण बजारमा यो प्याकेज प्रमोट गरेर एअरलाइन्सलाई सहयोग गरिदिनु अनुरोध समेत गरेका छन् ।
हिमालय एयरलाइन्स नेपाल-चीनको संयुक्त लगानीमा सञ्चालित वायुसेवा कम्पनी हो |
यसले काठमाडौंलाई आधार बनाएर अन्तर्राष्ट्रिय उडान गर्ने छ |
हिमालयले अझै नियमित व्यवसायीक उडान भने सुरु गरेको छैन् ।
नियमित उडान गर्न आवश्यक प्रकृया पुरा गरेपछि कम्पनीले आफ्नो पहिलो गन्तव्य दिल्ली र दोहा बनाउने बताएको छ |
त्यसको केही महिनापछि चीनको ल्हासा, चेंग्दू र बेइजिङ उडान भर्ने कम्पनीले तालिका बनाएको छ ।
कम्पनीले आफ्ना विमान चालक, परिचारिका र प्राविधिक कर्मचारीहरुलाई तालीम दिने लगायत सम्पूर्ण तयारी पूरा गरिसकेको छ ।
आगामी पाँच वर्षभित्र पन्ध्रवटा ए३२० सिरिजका जहाज ल्याएर काठमाडौँबाट एसियाका विभिन्न गन्तव्इ तथा अन्य मुलुकका विभिन्न श्ाहरहरुमा उडान भर्ने बताएको छ |
साथै, छिट्टै लामो दुरी उडान भर्ने ए३३० सिरिजका जहाज ल्याएर जापान, कोरिया, युरोप, अष्ट्रेलिया र अमेरिकाको लागि उडान भर्ने योजना कम्पनीको छ ।
﻿
﻿काठमाडौं |
सिजि होल्डिङ्सले आगामी ५ वर्ष भित्र ५ वटा ठूला होटल संचालनमा ल्याउने भएको छ |
चौधरी ग्रूप अन्तरगतको उक्त कम्पनीले देशका विभिन्न स्थानमा ठूला होटल संचालनमा ल्याउन लागेको हो ।
भर्खरै मात्र चितवनको नेशनलन पार्कभित्र रहेको टाइगरल्याण्ड सफारी रिसोर्ट एण्ड लज आफ्नो स्वामित्वमा ल्याएर संचालन गरेको जानकारी दिँदै आगामी दिनमा थप ४ वटा होटल संचालन गरिने सिजि होल्डिङ्सका अध्यक्ष एवं प्रवन्ध निर्देशक अरुण चौधरीले जानकारी दिए ।
जस अनुसार ठमेलमा होलिडे इन, त्रिपुरेश्वरमा विजनेश होटल, बुढानिलकण्ढमा वेलनेश रिट्रिट र पोखरामा सुविधासम्पन्न होटल संचालन गरिने भएको छ |
जसको लागि जग्गा वाहेक ५ अर्ब रुपैयाँ लाग्ने चौधरीले जानकारी दिए ।
हाल संचालमा ल्याएको टाइगरल्याण्डमा ३५ वटा कर्टेज रहेको छ भने ठमेलमा खोलिने ५ होटलमा २ सयवटा रुम हुनेछन् |
यसैगरी, त्रिपरेश्वरको विजनेश होटलमा १ सय २५ रुम, बुढानिलकण्ठको वेलनेश रिट्रिटमा ३० वटा कटेज र पोखरामा खोलिने होटलमा ८० वटा रुम रहेन छ ।
ती होटल संचालनमा आएसँगै न्युनतम १ हजार ५ सय जनाले रोजगारी पाउने भएका छन् |
देशको अर्थतन्त्रमा योगदान पुर्याउन तथा युवाहरुलाई स्वदेशमै रोजगारीको अवसर प्रदान गर्न होटलले ठूलो मद्दत गर्ने छ ।
आगामी दिनमा नेपालमा पर्यटनको प्रचुर संभावना भएकाले होटल क्षेत्रमा लगानी गर्न लागिएको उनले जानकारी दिए |
‘अवको भविश्य भनेको पर्यटन नै हो,’ उनले भने, ‘यस क्षेत्रमा लगानी गर्न सकियो भने देशले काँचुली फेर्ने छ ।’ नेपालमा पर्यटन भित्र्याउनका लागि प्रचुर सम्भावना भएको र पूर्वाधार अभावकै कारण आउने नसकेको समेत उनले जानकारी दिए |
साथै, पर्यटन व्यवसायमा राजनीतिकरण नभएकाले पनि यसको भविश्य उज्वल रहेको उनको कथन थियो ।
नेपालमा जलविद्युतलाई तुलनात्मक लाभको क्षेत्र भनिएको राजनीतिका कारण ध्वस्त भएको चौधरीको भनाइ छ |
त्यसैगरी कृषिमा पनि परनिर्भरता बढ्दै गएकाले त्यसको पनि भविश्य नरहेको उनले जानकारी दिए ।


﻿
पूर्वअर्थमन्त्री समेत रहेका नेपाली कांग्रेसका नेता डा. रामशरण महत आइतबार सरकारको नीति तथा कार्यक्रम घोषणा हुँदा संसदमा उपस्थित थिएनन् |
लडेर खुट्टामा चोट लागेका कारण घरमै आराम गरिरहेका डा. महतलाई हामीले सरकारको नीति तथा कार्यक्रमबारे जिज्ञासा राख्दा उनले उल्टै हामीलाई प्रतिप्रश्न गरे ‘सरकार गठन भएको ७ महिना बितिसक्यो, यस अवधिमा ओलीजीको भाषणको कार्यान्वयन कति भयो ?’
प्रस्तुत छ डा. महतसँग अनलाइनखबरकर्मी पुष्प दुलालले गरेको कुराकानी-  
ओली सरकारले ल्याएको नीति तथा कार्यक्रम  तपाईलाई कस्तो लाग्यो ?
राजस्वका प्रस्ताव र विनियोजनका अंकहरु भएको भए यो बजेट भाषण हुन्थ्यो |
धेरै नियमित कार्यक्रहरुदेखि लिएर मन्त्रालय, विभाग, कार्यालयहरुले गर्ने कामहरु पनि सबै राखिएको छ |
धेरै योजनाहरु दीर्घकालीन प्रकृतिका छन् |
जबकि यो सरकारको आयु भने जेठ कट्दैन भन्ने सुन्नमा आएको छ ।
कतिपय कार्यक्रमहरु यसअघिको सरकारकै निरन्तरता हो कि नयाँ पनि छन् ?
सरकारले ल्याएको नीति तथा कार्यक्रमका बारेमा मैले टिप्पणी गरेको होइन |
र, गर्ने पनि छैन |
हामी सरकारमा हुँदा सुरु गरेका कतिपय योजनाहरुलाई निरन्तरता दिइएको छ |
कतिपय नयाँ कार्यक्रमहरु ल्याइएको छ |
यी सामान्य प्रकृतिका हुन् |
यसमा असहमति जनाइहाल्नुपर्ने र विरोध गरिहाल्नुपर्ने आवश्यकता म देख्दिँन ।
उसोभए आलोचनाचाँहि केमा गर्न खोज्नुभएको त ?
विरोधै गर्ने हो भने त केही कमजोरीहरु छन् म त्यता जान चाहन्न |
अहिलेको मूल कुरा के हो भनेको नीति तथा कार्यक्रमको घोषणा मात्रै होइन, यसको कार्यान्वयन र कार्यान्वयन गर्नसक्ने सरकारको क्षमता मूल कुरा हो ।
ठूला-ठूला कुरा गरेर, जनतालाई सपना देखाउने कार्यक्रम घोषणा गरेर केही हुने होइन |
सरकार बन्नेवित्तिकै प्रधानमन्त्री ओलीजीले निकै मीठा मीठा भाषण गर्नुभयो |
सरकार गठन भएको पनि ७ महिना बितिसक्यो यस अवधिमा ओलीजीको भाषणको कार्यान्वयन कति भयो ? भूकम्पपछिको पुनर्निर्माणलाई ठूलो महत्व त दिइयो अनि युद्धस्तरमा काम अघि बढाउने भनियो |
तर, कार्यान्वयन पक्ष अत्यन्तै निराशाजनक छ |
शून्य छ भन्दा पनि हुन्छ ।
अहिलेको ठूलो क्षमता भनेको कार्यक्षमताको अभाव हो |
घोषणा गरिएका कार्यक्रमहरुको कार्यान्वयन पक्ष बलियो बनाउनका लागि नीति तथा कार्यक्रमले सम्बोधन गरेको छैन ।
यो सरकारका कुन-कुन घोषणाहरु चाहिँ महत्वाकांक्षी देखिए ?
कार्यान्वयन गर्ने क्षमता नभइकन गरिएका घोषणाहरु महत्वाकांक्षी मानिन्छन् |
१० वर्षमा १० हजार मेगावाट बिजुली उत्पादन गर्ने भनिएको छ |
यो सम्भव नहुने होइन, तर त्यसका लागि आवश्यक पूर्वाधार तयार गर्नतिर भने सरकार केन्दि्रत भएको देखिँदैन |
प्रचण्डले नै होइन प्रधानमन्त्री हुँदा १० वर्षमा २५ हजार मेगावाट बिजुली उत्पादन गर्ने घोषणा गरेको ? खोइ त ८ वर्ष बितिसक्यो, ५ सय मेगावाट पनि उत्पादन भएको छैन |
त्यसकारण हामीले मीठा भाषणलाई पत्याउनुहुँदैन ।
तपाईहरु सरकारमा हुँदाचाँहि के गर्नुभयो ?
बरु हामी सत्तामा रहँदा १० हजार मेगावाट बिजुली उत्पादन गर्ने आधार तयार गरिदिएका छौं |
हाम्रो सरकारले नै हो, माथिल्लो कणर्ाली, अरुण तेस्रोको सम्झौता र पञ्चेश्वर कार्यक्रमका लागि पुनःसुरुवात गर्नका लागि अभियान चलायौं |
यी आयोजनामात्रै कार्यान्वयन भए भने पनि १० हजार मेगावाटभन्दा बढी बिजुली निस्कन्छ ।
हामीले नै हो, पुनर्निर्माणका लागि साढे ४ खर्ब रुपैयाँ वैदेशिक सहायताको प्रतिवद्धता जुटाएको |
त्यसको कार्यान्वयन मात्रै गरिदिएको भए पनि जनताले दुःख पाउँदैन थिए |
तर, सरकार काम चैं गर्दैन, अनि मीठामीठा भाषणमात्रै गर्दै हिँड्छ ।  मीठो भाषण र आकर्षक बोलीले मात्रै देशमा परिणाम आउँदैन |
म त भाषणमा होइन, परिणाममा विश्वास गर्ने व्यक्ति हुँ ।
सरकारले शैक्षिक प्रमाणपत्र धितो राखेर बैंकबाट निर्व्याजी ऋण उपलब्ध गराउने घोषणा गरेको छ |
यसको कार्यान्वयन कसरी होला ?
अहिले त धितो नै नराखी ऋण पाउने व्यवस्था छ |
सीप राम्रो चाहियो |
सीप नभएकाहरुलाई सीप सिकाउनुपर्‍यो, सीप नभएकालाई जथाभावी पैसा बाँड्नु भनेको आपत्तिजनक छ ।
पोहोर सालको बजेटमा मैले सिर्जनशील युवाहरुलाई विनाधितो भेञ्चर क्यापीटल बेसमा ऋण उपलब्ध गराउन नविन स्टार्ट फण्ड स्थापना गरी ५० करोड रुपैयाँ जम्मा गरेको थिएँ |
तर, हाम्रो सरकार हटेपछि नयाँ सरकारले त्यसलाई अघि नै बढाएन ।
गाउँमा खेतबारी बाँझो छ, पुनर्निर्माणका लागि सिकर्मी डकर्मी लगायतको ठूलो आवश्यकता छ |
रोजगारी सिर्जना गर्नलाई कुनै कठिन छैन ।
ओली सरकारले एक घरमा एक रोजगारी कार्यक्रम नै घोषणा गरिसकेको छ त ?
काम गर्ने बानी र सीपको विकास गर्न सकियो भने एक घरमा एकजनाले मात्रै होइन, सबैले रोजगारी पाउँछन् |
सरकारको काम रोजगारी दिँदै हिँड्ने होइन, रोजगारीको अवसर सिर्जना गराइदिने हो ।
सरकारले आगामी जेठ १५ मा बजेट ल्याउँदैछ |
तपाईहरु बजेटलाई अवरोध गर्नुहुन्छ कि गर्नुहुन्न ?
बजेटलाई अवरोध किन गर्ने ? कम्युनिस्टहरुले जस्तो आफुलाई चित्त नबुझ्नेवित्तिकै अवरोध गर्ने कांग्रेसको नीति पनि होइन र प्रवृत्ति पनि होइन |
हामी त सँधै बजेट समयमै आओस, राम्रो आओस्, देश सम्मृद्ध बनोस् भन्ने पक्षमा छौं ।
सरकारले गर्ने कुनै पनि नियमित कामलाई कांग्रेसले अवरोध गर्दैन |
तर, सरकारले संसदीय मूल्य मान्यतालाई तोडेर गलत काम गर्न थाल्यो, विगतका समझदारीहरु तोड्न थाल्यो भनेचाहिँ जे पनि गर्न सकिन्छ ।
बजेट निर्माण गर्दा पूर्वअर्थमन्त्रीहरुसँग पनि छलफल गर्ने चलन छ |
तपाईसँग छलफल भयो कि छैन ?
अर्थ मन्त्रालयले मलाई बोलाएको छैन |
तर, अर्थमन्त्रीजीले मसँग केही परामर्शहरु माग्नुभएको थियो |
स्वास्थ्यका कारण म घरबाट बाहिर निस्कन सक्ने अवस्था पनि छैन |
मेरो सहयोग मागेको खण्डमा म जहिल्यै पनि  सरकारलाई सहयोग गर्न तयार छु ।
बजेटको कार्यान्वयन क्षमता बढाउन के गर्नुपर्ला ?
हेर्नुहोस् अहिले सिण्डिकेट प्रणालीले मुलुकको विभिन्न क्षेत्रमा कस्तो तहस-नहस बनाइरहेको छ |
विकास निर्माणका कामहरु धेरै ठाउँमा अवरुद्ध भएका छन् |
जिल्ला-जिल्लामा ठेक्का भएको छ, तर अगि्रम भुक्तानी लिएर काम भने भएको छैन |
त्यसकारण विकास निर्माणका कामहरुलाई कार्यान्वयन गर्ने, अवरोध गर्नेलाई रोक्नेतर्फ सरकार अग्रसर हुनुपथ्र्यो |
सार्वजानिक खरिद ऐनका कारण विकास निर्माणका कामले गति लिएका छैनन् |
तर, सरकार भने यसबारे मौन छ ।
०४६ को राजनीतिक परिवर्तनपछि ०७३ सालसम्म आइपुग्दा सबैभन्दा बढी सत्ता त कांग्रेसले चलायो |
तपाई पटक-पटक अर्थमन्त्री पनि बन्नुभयो |
त्यसबेला तपाईले यी कामहरु गर्नुभएन अनि अहिले २/४ महिना सत्तामा नहुँदा चाहिँ यो सरकारले गरेर भन्न सुहाउँछ र ?
हाम्रो समयमा धेरै महत्वपूर्ण कामहरु भएका छन् |
पछिल्लो समयमा लामो समय सत्ता चलाउन नपाउँदा सुरु गरेका धेरै कामहरु अधुरै छन् |
हाम्रो समयमा नै हजारौं मेगावाट विद्युत निर्माण गर्ने सम्झौता भएको छ |
हामीले लिएको उदार अर्थनीतिका कारण हाम्रो राजस्वको आकार अत्यधिक बढेको छ ।
अहिले ५ खर्ब रुपैयाँ राजस्व उठ्ने भइसक्यो |
जसले बैदेशिक सहयोगमा निर्भर रहने हाम्रो बजेट आफ्नै स्रोतमा निर्भर भएको छ |
हामीले लिएको नीतिकै कारण मुलुकमा आर्थिक क्रियाकलापहरु बढेका छन् ।
एमालेले लोकप्रिय बजेट ल्याउँदैछ र यसले उप्रतिको जनताको आकर्षण बढ्छ भनेर कांग्रेसले बजेटअघि नै सकार ढाल्न चाहेको भन्ने चर्चा छ |
एमालेले ल्याउने बजेटसँग कांग्रेस डराएकै हो त ?
कांग्रेस कसैसँग डराउने राजनीतिक दल होइन |
कांग्रेसका आफ्नै नीति सिद्धान्त र मूल्यमान्यताहरु छन् |
हामीले स्थापना गरेका सिद्धान्त र मूल्य मान्यताभित्रै रहेर एमालेले बजेट ल्याउने हो ।
यो अहिलेको सरकार भनेको काम कम, कुरा बढी गर्ने सरकार हो |
३ महिना सरकारमा बस्नुछ तर २०/२५ वर्षका सपना देखाउने नीति तथा कार्यक्रमलाई के भन्नु ? भविश्यमा सम्मृद्ध हुन्छौं भनेर गफ गर्न कसलाई आउँदैन र ? यी सब वामपन्थी गफ हुन् |
सरकारको काम गर्ने क्षमता नै छैन |
ती गफ कसरी पूरा हुन सक्छन् र ?
तर, संसदीय व्यवस्थाको खरो खेलाडी मानिने कांग्रेस योपटक वामपन्थीहरुसँग नराम्रोसँग पराजित भयो नि ?
विपक्षी राजनीतिक दलले सत्ता परिवर्तन गर्न खोज्नु कुनै नौलो कुरा होइन |
त्यसलाई अस्वाभाविक भन्नै मिल्दैन |
अझ अहिलेको घटना त सत्ता साझेदार दलले नै सत्ता परिवर्तन गर्न खोजेको हो |
हामीले त सहयोग गर्छौं भन्यामात्रै हो |
हामीले त पहिलेदेखि नै भन्दै आएका थियौं कि यो सरकारलाई विपक्षीले ढाल्नुपर्दैन, सत्ता साझेदारले नै ढाल्छ भनेर ।
वास्तवमै भन्नुहुन्छ भने म प्रत्यक्षरुमा यो सरकार ढाल्ने प्रक्रियामा संलग्न थिइँन |
मैले त बाहिर बसेर हेरेँ मात्रै |
जुन ढंगले साथीहरुले प्रयास गर्नुभयो, त्योचाहिँ असफल भएकै हो  |
राजनीतिमा सधैं सफलता त कहाँ हुन्छ र ? तर, हामीभन्दा बढी चाहिँ जो प्रधानमन्त्री बन्न भनेर लाग्नुभएको थियो, उहाँहरु नै सबैभन्दा बढी असफल हुनुभयो ।
﻿
२८ वैशाख, बिराटनगर |
प्रदेश नम्बर एकमा पर्ने मेची-कोशी अञ्चलमा मात्रै यस वर्ष नयाँ तारे होटलका लागि २५ अर्ब लगानी थपिएको छ |
पाँच वर्षको अन्तरालमा यस क्षेत्रमा ५० अर्ब लगानी भइसकेको छ ।

हिलेमा सुविधासम्पन्न होटल
धनकुटाको हिलेमा पहिलोपटक १३ करोडको लागतमा सुविधासम्पन्न चारतारे होटल खुलेको छ |
पूर्वी पहाडी जिल्लामा सबैभन्दा वढी लगानीमा सुविधा सम्पन्न होरिजन माउण्टेन रिसोर्ट सञ्चालनमा आएको हो ।
बिराटनगरका होटल व्यवसायी रेवतीबहादुर थापाले पर्यटकलाई लक्षित गरी ४८ रोपनी क्षेत्रफलमा ४२ वटा कोठा भएको होटल खोलेका हुन् ।
लामो समयदेखि बिराटनगरमा रत्ना होटल सञ्चालन गदै आएका थापाले कोशी करिडोर क्षेत्रमा घुम्न आउने पर्यटनलाई लक्षित गरी आफुले होरिजन माउण्टेन रिसोर्ट  सञ्चालनमा ल्याएको बताए ।
पूर्वी पहाडी जिल्लाको पर्यटन प्रवर्द्धनका लागि होटल निर्माणसँगै ढोका खुल्ने थापाको भनाइ छ |
लाली गुँरासको राजधानी मानिने तीनजुरे-मिल्के-जलजले क्षेत्र यही रुटमा पर्छ ।
यस क्षेत्रमा धुम्न आउने र बस्न चाहने पर्यटनलाई उपयुक्त होटलको  अभाव अब होरिजन माउण्टेन रिसोर्टले पूरा गर्ने थापाले बताए ।  बिराटनगरमा पाँच करोडको लगानीमा खुलेको ५६ कोठाको होटल रत्ना थापाले यस अघिदेखि नै सञ्चालन गर्दै आएका छन् ।
पछिल्लो समय पूर्वी पहाडी जिल्लामा नयाँ एवं सुविधा सम्पन्न होटलहरु खुल्ने क्रम ह्वातै बढेको छ |
तराईका जिल्लामा मात्रै  सुविधा सम्पन्न होटलहरु रहने गरेकोमा पछिल्लो पाँच वर्षको अवधि यता पहाडी जिल्लामा पनि होटलहरु खुल्ने क्रम बढेको छ ।
अहिले पूर्वी पहाडी जिल्लामा मात्रै करिव ४० भन्दा बढी सुविधा सम्पन्न होटल सञ्चालनमा आएका छन् |
पाँच वर्षको अवधिमा २ करोडभन्दा बढी लगानीमा यी होटल निर्माण भएको होटल व्यावसयी महासंघ मेचीका केन्द्रीय सदस्य एवं ताप्लेजुङका होटल व्यवसायी छिरिङ शेर्पाले जानकारी दिए ।
कोशी र मेची करिडोरमा खुलेका होटलहरुमा २ सय वटा सुविधा सम्पन्न रुम क्षमता छन् |
यहाँ वाह्यसँगै आन्तरिक पर्यटकहरुको भिड बढ्न थालेको छ |
पर्यटकको चाप अनुपातमा लगानीकर्ताहरु होटल व्यवसायमा आर्कषित भएका छन |
शेर्पाका अनुसार राम्रा र सुविधा सम्पन्न होटलले अहिले आफ्नो लगानीको लाभ उठाउन थालिसकेका छन् ।
तराईका जिल्लामा मात्रै होइन, पहाडी जिल्लामा पनि पछिल्लो समय होटल व्यवसायमा लगानी गर्ने क्रम ह्वातै बढेको छ |
यसले पूर्वी पहाडी जिल्लाको आर्थिक गतिविधिमा टेवा पुर्‍याउँदै आएको पूर्वाअञ्चल उद्योग वाणिज्य महासंघका अध्यक्ष टंक दुलालले अनलाइनखबरलाई बताए ।
उनले भने- ‘होटलमा लगानी गर्ने क्रम बढेको छ, यो व्यवसायलाई यस क्षेत्रको पर्यटन प्रवर्द्धनसँग जोडेर लान सकिएको अवस्थामा स्थानीयस्तरमा आर्थिक उपार्जनको भरपर्दो स्रोत बन्ने छ ।’
पूर्वी पहाडी जिल्ला ताप्लेजुङ, इलाम र पाँचथरमा करिव २० को संख्यामा पर्यटक लक्षित होटल खुलेका छन् |
त्यस्तै कोशी कोरिडोर क्षेत्र अन्र्तगत धनकुटा, तेह्रथुम, संखुवासभा लगायतका जिल्लामा पनि २० को संख्यामा सुविधा सम्पन्न होटल सञ्चालनमा आएका छन् ।
पूर्वी पहाडी जिल्लाअन्तर्गत कोशी कोरिडोरका  होटलहरुमा  कान्जिरा, याक, सुरवी, शीतल निवास, होटल लालीगुराँस, भेडेटार भ्यु, होटल मनशान्त, अरुण भ्याली, ग्रिन हेवनलगायतका होटललाई सुविधासम्पन्न एवं नाम चलेका होटलका रुपमा लिइन्छ ।
त्यसैगरी मेची करिडोरअन्तर्गत पूर्वी पहाडी जिल्लामा होटल ग्रिन भ्यु, होटल वेलकम, चियावारी कटेज, मेवा खोला रिसोर्ट, स्नोलियो पार्क, होटल सरगम, होटल सुमितलगायतका सुविधा सम्पन्न होटलको नाम आउँछ ।
पाइपलाइनमा २० तारे होटल
पूर्वी नेपालमा होटल व्यवसायी महासंघमा आवद्ध ५ हजार बढी होटल छन्, जसमध्ये पर्यटकलाई लक्षित गरी एक हजार बढी होटल सञ्चालनमा छन् ।
महासंघका केन्द्रीय सदस्य रविन गौतमका अनुसार मेची-कोशीमा अहिले २० वटा तारे होटल निर्माणधीन अवस्थामा छन् |
यस क्षेत्रमा २५० भन्दा बढी तारे होटल सञ्चालनमा छन् ।
पूर्वाञ्चलमा रहेका  पर्यटकीय स्थलहरु घुम्न आउने पर्यटकलाई लक्षित गरी खुलेका होटलहरुले यस क्षेत्रको पर्यटन विकास र प्रवर्द्धनको ढोका खुल्ने गौतमको भनाइ छ ।
विगतमा केही होटलबाहेक अधिकांश होटलले सुरक्षा संवेदनशिलता भएका विशिष्ट पर्यटकलाई सेवा दिन सक्दैनथे, अबका दिनमा भने यो समस्याको अन्त्य भएको गौतम बताउँछन् ।
पूर्वाञ्चलको पर्यटनले गति लिएसँगै कोशी र मेची अञ्चल अन्तर्गतका जिल्लामा पाँचतारे होटल निर्माणको क्रम ह्वात्तै बढेको गौतमको भनाइ छ |
उनका अनुसार अहिलेको करिव १० वटा पाँचतारे स्तरका होटल निर्माण भइसकेका छन् |
कोशी र मेची अञ्चलअन्तर्गत पर्ने जिल्लामा निर्माणाधीन तारे होटेलमा कम्तिमा पन्ध्र करोडदेखि एक अर्बभन्दा माथिको लगानी छ ।
मेची र कोशी अञ्चलका पूर्वी पहाडी पर्यटकीय क्षेत्रमा नयाँ होटल निर्माण हुने क्रम थपिएको छ |
पुराना होटलहरु पनि स्तारोन्नित गर्ने क्रममा छन् ।
ठूला लगानीकर्ता होटलतर्फ आकर्षित
विद्युतको संकट र मजदुर अभावका कारण उद्योग सञ्चालन गर्न कठिनाइ हुन थालेपछि ठूला औद्योगिक घरानाहरु होटल व्यवसायतर्फ आकर्षित भएका छन् |

सेन्चुरी, गोर्खा डिर्पाटमेन्ट स्टोर्सलगायतले होटल व्यवसायमा हात हालेका छन् |
सेन्चुरी मसलालगायतको फुट प्रोडक्शनमा लगानी गर्दै आएका उद्योगी मोती दुगड यतिबेला बिराटनगरमा दुईवटा ठूला होटल निर्माणमा जुटेका छन् ।
बिराटनगर-३ तीनपैनीमा दुगडले ४० करोडको लगानीमा होटल ह्यारीसन सञ्चालनमा ल्याएका छन् |
४० कोठाको चार तारे होटल सञ्चालनमा आएसँगै दुगडकै लगानीमा  बिराटनगरमै १ अर्ब २० करोडको लगानीमा पाँच तारे होटल निर्माण भइरहेको छ ।
पूर्वमा शिक्षा र स्वास्थ्यको हबका रुपमा विकास हुँदै गएको बिराटनगरमा पर्यटन विकास र प्रवर्द्धनका लागि आफूले होटलमा लगानी थालेको उद्योगी दुगड बताउँछन् ।
‘यो सेवामूलक क्षेत्र हो, यद्यपि यो क्षेत्रको विकासविना पर्यटन क्षेत्र माथि उठन सक्दैन,’ दुगडले अनलाइनखबरसँग भने, यसका लागि मेरो लगानीको रोजाइ होटल व्यवसाय बनेको छ |

बिराटनगरमा जस्तै सुनसरीको इटहरीमा गोर्खा डिर्पाटमेन्ट स्टोर्सका सञ्चालक बलराम आर्चायसहितको व्यवसायी टोलीले ७० करोडको लागतमा होटल गरिमा बनाइरहेको छ |
एक वर्षभित्रै सञ्चालनमा ल्याउने तयारीमा साथ निर्माणको चरणमा रहेको गरिमा पाँच तारे होटल हुने लगानीकर्ता आर्चायले अनलाइनखबरलाई बताए ।
एक विघा क्षेत्रफलमा निर्माणाधीन होटल गरिमा ८८ कोठाको हुने छ |
यो पूर्वाञ्चलकै ठूलो होटल हुने लगानीकर्ता आर्चायको दाबी छ ।
बिराटनगरका पर्यटन व्यवसायी एवं पर्यटन फेडेरेशन पूर्वाञ्चलका संयोजक भविश श्रेष्ठले पछिल्लो समय तारे होटल निर्माणले पूर्वाञ्चलको पर्यटन विकास र प्रवर्द्धनका लागि मुहार फेरिने अपेक्षा गरिएको बताउँछन् ।
धार्मिक, प्राकृतिक र सांस्कृतिक पर्यटकीयस्थलको हबका रुपमा चिनिने पूर्वाञ्चलमा जसरी नयाँ लगानीकर्ता आर्कषित हुँदै गएका छन्, यसले पूर्वाअञ्चलको पर्यटन विकास र प्रवर्द्धनको ढोका खुल्ने उनले बताए ।
होटलको सम्भावना बढाउने पर्यटकीय गन्तव्य
मेची र कोशी अञ्चलका पूर्वी पहाडी जिल्लामा पर्यटकीय क्षेत्र प्रसस्तै छन् |
प्रयटकीय क्षेत्रको प्रचुर सम्भावना रहे पनि पहाडी जिल्लाका पर्यटकीय क्षेत्रले गति भने लिन सकेको छैन ।
पूर्वी नेपाल धार्मिक, प्राकृतिक र सांस्कृतिक पर्यटकीय क्षेत्रहरुमा सगरमाथादेखि मकालु, कञ्चनजंघा लगायतका हिमालहरु छन् |
यसले गर्दा १ नम्बर प्रदेश हिमाल आरोहणदेखि ट्रेकिङका लागि पनि मुलुकमै परिचित छ ।
त्यसैगरी ताप्लेजुङको पाथिभारा देवी, खोटाङ जिल्लामा पर्ने हलेसी महादेव, सुनसरीको बराह क्षेत्र धाम, सप्तरीको छिन्नमस्ता देवी, धरानको दन्तकाली र बुढासुब्बा, झापाको कन्काई देवी लगायतका धार्मिक स्थलहरु यस प्रदेशका पर्यटकीय आकर्षणका केन्द्र हुन् ।
यसैगरी पूर्वी पहाडी जिल्लामा नाम चलेका ३० भन्दा बढी ताल र पोखरीहरु छन् जसले धार्मिक एवं सांस्कृतिकरुपमा छुट्टै विषेशता बोकेका छन् |
तेह्रथुमको चिचिलिङ पोखरीदेखि संखुवासभाको सभापोखरीसम्म सांस्कृतिक अर्थ बोकेका स्थल हुन् ।
यसैगरी इलाम चियाको राजधानीको रुपमा पर्यटकीय हिसाबले परिचित छ भने तेह्रथुमको तीनजुरे-मिल्के-जलजल्ले क्षेत्र लाली गुराँसको राजधानीका रुपमा परिचित छ ।
यसैगरी पूर्व तराई क्षेत्रमा कोशी टप्पु रामसार क्षेत्रसँगै थुप्रै रामसार क्षेत्रहरु छन् |
मोरङमा पनि बेलबारी बेतनाजस्ता सिमसार क्षेत्रहरु छन् |
इलामको श्रीअन्तुदेखि धनकुटाको भेडेटार मुलघाटजस्ता रमणीय ठाउँहरु प्राकृतिकरुपमा पर्यटक तान्ने स्थल हुन् ।
ताप्लेजुङ, पाँचथर, इलाम, धनकुटा, तेह्रथुम, सुनसरी, संखुवासभा र खोटाङलगायतका जिल्लाहरुमा मुलुककै पर्यटन व्यवसायका लागि पूर्वको हवका रुपमा लिन सकिने सम्भावना छ ।
पूर्वी नेपालका यिनै पर्यटकीय गन्तव्यलाई लक्षित गरेर होटल व्यवसायको राम्रो सम्भावना देखिएको छ ।
यो पनि पढ्नुहोस्
गर्मीमा घुम्न आउनुस् है चिसो र मनोरम भेडेटार !
﻿
मायादेवी मन्दिर ।
२८ वैशाख, भैरहवा |
शान्तिका अग्रदुत सिद्धार्थ गौतम बुद्धको जन्मस्थल लुम्बिनी परिसरमा विभिन्न देशले आकर्षक बुद्ध गुम्बाहरु बनाएका छन् |
यी गुम्बाहरु पर्यटकका लागि आकर्षण बन्ने गरेका छन् ।
लुम्बिनीमा धेरैजसो मुलुकले गुम्बा बनाइसकेका छन् भने कतिपयले बनाइरहेको देखिन्छ |
लुम्बिनी पुग्दा यस्तो महशुस हुन्छ, सबैभन्दा आकर्षक गुम्बा बनाउन विदेशी मुलुकबीच प्रतिस्पर्धा भइरहेको छ ।
करोडौं रुपैयाँ खर्च गरी बनाइएका यस्ता कलात्मक गुम्बाहरुले पर्यटकको ध्यान खिच्ने गरेको छ |
लुम्बिनीमा बनाइएको नेपाली गुम्बा पनि मौलिक छ ।
विश्वभरिका वौद्ध धर्मावलम्बीको आकर्षण
वुद्धको जन्मस्थल लुम्बिनी विश्वभरि चर्चित छ |
हरेक वर्ष लुम्बिनी भ्रमणमा आउने पर्यटकहरु बढिरहेका छन् |
लुम्बिनी विकास कोषका अनुसार सन् २०१४ मा ११ लाख १३ हजार स्वदेशी विदेशी पर्यटक लुम्बिनी भ्रमणमा आएका थिए |
जसमध्ये नेपाली, भारतीय र बौद्धिष्ट मुलुकका पर्यटक बढी छन् ।
लुम्बिनीमा पर्यटकको पहिलो गन्तव्य हुन्छ, मायादेवी मन्दिर |
मन्दिरमा बुद्धको दरबार (घर) र उनको पाइला छ |
मान्दिर बाहिर पनि पुरानो दरबार उत्खनन् गरिएको छ |
जुन पर्यटकका लागि आकर्षण बन्न पुगेको छ ।
लुम्बिनी प्रवेशद्वार ।
लुम्बिनीमा मायादेवी मन्दिर र निजी गुम्बाहरु राम्रोसँग अवलोकन गर्नका लागि झण्डै दुई दिन लाग्छ |
एकजना पर्यटकलाई लुम्बिनी भित्र मात्रै दुई दिनसम्म अड्याउन सकिन्छ |
लुम्बिनीका साथै बुद्धको मावलीघर देवदह र तिलौराकोट घुम्न गएमा तीन दिन बित्छ ।
तर, अहिले लुम्बिनी घुम्न आउने पर्यटक सोही दिन फर्किने गरेका छन् |
लुम्बिनी भ्रमणमा आउने पर्यटकमध्ये करिव ६० प्रतिशत सोही दिन फर्किन्छन्, बाँकी ४० प्रतिशतको बसाइ एक दिनमात्रै हुने गरेको सिद्धार्थ होटल व्यवसायी संघका अध्यक्ष सीपी श्रेष्ठ बताउँछन् ।
विश्व वौद्ध सम्मेलनको तयारी
विश्वकै चासो रहेको लुम्बिनीलाई अहिलेसम्म हामीले प्रमुख पर्यटकीय गन्तव्य बनाउन सकेका छैनौं |
लुम्बिनीमा विश्वको ध्यान खिच्नका लागि जेठमा ६, ७ र ८ गते २५६० औं बुद्ध जयन्ती भव्य रुपमा मनाउने र अन्तर्राष्ट्रिय बौद्ध सम्मेलन गर्ने सरकारले तयारी गरेको छ ।
सम्मेलनले बुद्ध दर्शनको सुरुवात नेपालबाट भएको सन्देश प्रवाह गर्न सफल हुने पर्यटनमन्त्री आनन्दप्रसाद पोखरेलले बताउँछन् |
अहिलेसम्म अन्तर्राष्ट्रिय जगतमा बुद्धका बारेमा भ्रम फिँजाउने काम भइरहेको छ, र यस्तो भ्रम फिँजाउने काममा भारतीयहरु नै अगाडि देखिएका छन् ।
अहिले लुम्बिनी भ्रमणमा आउने विदेशी पर्यटक पनि भारतको बाटो हुँदै आउने गरेका छन् |
पर्यटकलाई लुम्बिनी भ्रमण गराउने ९० प्रतिशत ट्राभल एजेन्सीहरु पनि भारतीय नै रहेको भैरहवाका व्यवसायी पवनकुमार हलुवाई बताउँछन् ।
अखण्ड ज्योतिसँगै देखिएको पोखरी र शान्ति स्तुपा ।
हलुवाईका अनुसार भारतीय ट्राभल एजेन्सीहरुले पर्यटकलाई लुम्बिनी भ्रमण गराएर सोही दिन आफ्नो मुलुकमा फर्काउने गर्छन् |
नेपालमा रहेको लुम्बिनीको भरपुर फाइदा भारले लिइरहेको छ |
त्यसमाथि भारतीय पर्यटकले आफै खानेकुरा ल्याएर लुम्बिनी भ्रमणमा आउने र नेपालमा फोहोर फालेर जाने गर्छन् ।
होटल खोल्ने होडबाजी
भैरहवामा छिट्टै अन्तर्राष्ट्रिय विमानस्थल सञ्चालनमा आउँदै छ |
समयमा काम सम्पन्न भए २०१८ देखि उक्त विमानस्थल सञ्चालन हुनेछ |
नजिकै अन्तर्राष्ट्रिय विमानस्थल बनेपछि विदेशी पर्यटक सिधा लुम्बिनी आउने विश्वास गरिएको छ |
पर्यटक सिधै आएमा उनीहरुलाई १/२ दिन लुम्बिनीमा राख्न सकिन्छ ।
लुम्बिनीमा अन्तर्राष्ट्रिय विमानस्थलसँगै पर्यटकको ओइरो लाग्ने देखेपछि तारे होटल खोल्ने होडबाजी चलेको छ |
स्तरीय होटलहरु सञ्चालनमा आएपछि गुणस्तरीय पर्यटक भित्र्याउन सकिने विश्वास स्थानीय व्यवसायिको छ ।
युनाइटेड टुंग्राम बिहार, नेपाल ।
दी ग्रेट लोटस स्तुपा, जर्मन ।
अष्ट्रियन बिहार ।
चाइनिज बुद्ध स्तुपा, चीन ।
कोरियन बिहार |
यसमा कलर लगाउने काम भइरहेको छ ।
अखण्ड ज्योति र मायादेवी मन्दिरको बिच भागमा बनाइएको बेबी बुद्ध ।
गोल्डेन स्तुपा, म्यानमार ।
कम्बोडिया टेम्पल ।
महाबोधी बिहार, भारत ।
थाइल्याण्ड स्तुपा ।
यो माने हो |
यसमा ओम माने पद्ये हम भन्ने मन्त्र सानो अक्षरमा लेखेको आठ टन कागज बेरिएको छ |
बाहिर तामाले कभर गरिएको छ ।
बँगैचाबाट देखिएको मायादेवी मन्दिर ।
मायादेवी मन्दिरमा रहेको अशोका स्तम्भ ।
मायादेवी मन्दिर नजिक रहेको पोखरी ।
मायादेवी मन्दिर नजिकै उत्खनन गरिएको पुरानो दरबार ।
पोखरीबाट देखिएको जर्मन बिहार ।
लुम्बिनी संग्राहालय ।
लुम्बिनीबाट नविन अर्याल, कबिन अधिकारी र सलमान खान
﻿
काठमाडौं |
विश्व शान्ति द्धिपको ज्योती सगरमाथा आधार शिविरसम्म लैजाने कार्यक्रम आइतवारदेखि शुरु भएको छ |
शान्ति द्धिपको ज्योती सगरमाथा आधार शिबिर सम्म लगेर लुम्बिनी र सगरमाथालाई एक साथ बिश्वमञ्चमा प्रचार गर्ने उद्देश्यका साथ कार्यक्रम शुरु गरिएको हो ।
सो अवसरमा लुम्बिनीमा ओलम्पियनहरु बैकुन्ठ मानन्धर,कृष्ण बस्नेत ,खडग रानाभाट,अन्तर्राष्ट्रिय खेलाडी शाहबानु खानलाई बिश्व शान्ति द्धिपको ज्योती लुम्बिनी बिकाश कोषका आध्यात्मिक सल्लाहकार भिक्षु मैत्रेय महाथेरो ,लुम्बिनी बिकाश कोषका सदस्य सचिब अजितमान तामांग र चिनिया तथा थाई बौद्ध बिहारका प्रमुखहरुले हस्तान्तरण गरे ।
शान्ति द्धिपको ज्योती सहीत ओलम्पियन एबं धाबकहरु मायादेबी मन्दीर,अशोक स्तम्भ र पबित्र पुष्करनी कुण्डलाई तिन पटक परीक्रमा गरी लुम्बिनीमा रहेका बिभिन्न स्वदेशी एबं बिदेशी बिहारमा पुगेका थिए । त्यस लगत्तै ज्योती सहीतको टोली कपिलबस्तु तिलौराकोटा,पबित्र बाण गंगा नदि हुदै पुनह लुम्बिनीबाट भैरहवा हुदै बुद्धअस्तु धातु रहेको स्थल रामग्राम (परासी) हुदै सडकमार्ग बाट काठमाण्डौ तर्फ लागेका छन् ।
ज्योतीलाई सोमबार काठमाण्डौ बौद्धनाथ ,स्वयम्भु नाथमा बिशेष पुजा गरी सगरमाथा आधार शिबिरका लागी प्रस्थान गर्ने कार्यक्रम रहेको छ |
ज्योती सहीत ओलम्पियनहरु सल्लेरी,फाप्लु,लुक्ला,नाम्चे बजार,स्यांगबोचे हुदै मे २७ (जेष्ठ १४) का दिन सगरमाथा आधार शिबिरमा पुग्ने कार्यक्रम छ |
शान्ति द्धिपको ज्योतीलाई मे २८ र २९ मा (एभरेष्ट डे)का दिन सगरमाथा आधार शिबिरको परीक्रमा गराईने छ ।
सोही दिन बिश्वको सबैभन्दा अग्लो स्थानमा आयोजना हुने तेन्जिङ हिलारी एभरेष्ट म्याराथनको १४ औं सस्करण सुरु हुने आयोजक संस्था हिमेक्स नेपाल तथा तेन्जिङ हिलारी एभरेष्ट म्याराथनका अध्यक्ष बिक्रम पाँडेले बताए |
सो कार्यक्रम पहिलो पटक परीक्षणका रुपमा सुरु गरेको उनले जानकारी दिए |
साथै अब प्रत्येक बर्ष कार्यक्रम आयोजना गर्ने समेत बताए ।
भुकम्प र नाकाबन्दीका कारण खस्किएको पर्यटन क्षेत्र पुनर्जिबित हुने पाँडेको भनाई छ |
शान्ति दिप कार्यक्रमले लुम्बिनी र कपिलबस्तु सहीत बुद्ध सर्किटबाटो लाई अझै मजबुत बनाउने आयोजकको बिश्वास छ |
कार्यक्रममा सिद्धार्थ होटल एशोसियसनका अध्यक्ष चन्द्र प्रकाश श्रेष्ठले पर्यटन बजारका लागी यो नँया कार्यक्रम रहेको र यस्ता रचनात्मक कार्यमा सरकारले निजी क्षेत्रलाई सहयोग गर्नु पर्ने बताए ।


﻿
३ जेठ, काठमाडौं |
संस्कृति, पर्यटन तथा नागरिक उड्डयनमन्त्री आनन्दप्रसाद पोखरेलले नेपाल बुद्ध दर्शनको उद्गमस्थल भएको बताएका छन् |
सिद्धार्थ गौतम बुद्धको जन्म र बुद्ध दर्शनको सुरूवात नेपालबाटै भएको उनको तर्क छ ।
रिपोर्टर्स क्वलले सोमबार आयोजना गरेको साक्षत्कारमा मन्त्री पोखरेलले भने- ‘सरकारले २५६०औं बुद्धजयन्तीका अवसरमा  अन्तराष्ट्रिय गोष्ठी आयोजना गर्न लागेको छ, गोष्ठीले नेपालको लुम्बिनी र कपिलबस्तु बुद्ध दर्शनको उद्गमस्थल भएको प्रमाणित हुन्छ ।’
बुद्ध धर्मका तीन सम्प्रादाय नेपालमै विकास हुनुका साथै दरबार, परिवार र श्रीपेच एकै पटक त्याग्नका लागि बुद्ध्रत्व प्राप्त नभएको भए सम्भव नहुने उनको भनाई छ ।
आगामी जेठ ६ र ७ गते काठमाडौंमा बुद्ध दर्शनसम्बन्धी गोष्ठी हुनेछ भने ८ गते लुम्बिनीमा बुद्धजयन्ती समारोह हुनेछ |
सम्मेलनमा विभिन्न देशमा संस्कृतिमन्त्री र २१ मुलुुकका भिक्षुहरु आउने भएका छन् |
गोष्ठीमा बुद्ध दर्शनसम्बधी वृहत छलफल हुनेछ ।

﻿
४ जेठ, काठमाडौं |
सरकारले आयोजना गर्न लागेको अन्तर्राष्ट्रिय बौद्ध सम्मेलनमा २३ मुलुकको सहभागीता रहने भएको छ |
गौतम बुद्धको २५६०औ जन्मोत्सवको अवसर पारेर सम्मेलन आयोजन गर्न लागिएको हो ।
सम्मेलनमा भाग लिन श्रीलंका र थाइल्यान्डका पर्यटनमन्त्री आउने निश्चित भएको छ |
भारतबाट पाँच जनाको सरकारी डेलिगेटस् आउने भारतीय राजदूतावासबाट जानकारी आएको पर्यटनमन्त्री आदनन्दप्रसाद पोखरेलले बताए |
तर, दूतावासले सम्मेलनमा आउने टोलीको नाम खुलाएको छैन ।
चीनबाट चिनियाँ बुद्धिस्ट एशोसियसनको उपाध्यक्ष आउँदैछन् |
उनको नेतृत्वमा २६ जना भिक्षुहरु आउन लागेको मन्त्री पोखरेलले बताए |
यसअघि भारतबाट प्रधामन्त्री नरेन्द्र मोदी र चीनबाट राष्ट्रपति सि जिन पिङ आउने चर्चा चलेको थियो |
सम्मेलनमा दुबै जनाको उपस्थिती नहुने भएको छ ।
बुद्ध सम्मेलनमा भाग लिन लिथवानियाबाट समेत डेलिगेटस् आउन लागेको मन्त्री पोखरेलले बताए |
उनका अनुसार रोमानियाका पूर्व राष्ट्रपति र टर्कीका पूर्वमन्त्री पनि सम्मेलनमा भाग लिन नेपाल आएका छन् ।
‘सरकारी डेलिगेटस् बाहेक विभिन्न मुलुकबाट ५ सय भिक्षुहरु नेपाल आउने भएका छन्’ मन्त्री पोखरेलले भने- ‘लुम्बिनीमा नेपाली र विदेशी गरी २ हजार भिक्षुहरु पुग्नेछन् ।’ काठमाडौंमा हुने सम्मेलनमा भने ५ सय जनाको सहभागिता रहने बताइएको छ ।
सरकारले जेठ ६ र ७ गते काठमाडौंमा अन्तर्राष्ट्रिय बौद्ध सम्मेलन गर्दैछ |
वैशाख ८ गते लुम्बिनीमा भव्य बुद्धजयन्ती समारोह हुनेछ |
बुद्ध दर्शनको उत्पत्ती लुम्बिनीमा भएको विश्वभर प्रचार प्रसार गर्नु समारोहको मुख्य उद्देश्य रहेको छ ।
‘बुद्ध दर्शनको उत्पत्ती लुम्बिनीमा भएको, विश्वकै बुद्ध दर्शनको केन्द्र लुम्बिनी हुनुपर्छ’ मन्त्री पोखरेलले भने- ‘हामीले सम्मेलनमार्फत यही एजेन्डा स्थापित गर्ने हो ।’ |
बुद्धिष्टहरुको केन्द्र नेपाल बाहेक अरु ठाउँ हुन नसक्ने उनको भनाई छ ।
सम्मेलनको पहिलो दिन ६ गते काठमाडौंको सोल्टी होटलमा बुद्धसम्बन्धी फिल्महरु देखाउने र सांस्कृतिक कार्यक्रम हुने छ |
सोही सम्मेलनमा लुम्बिनीलाई केन्द्र बनाएर अन्तर्राष्ट्रिय बुद्धिष्ट सर्किट बनाउने विषयमा पनि छलफल हुनेछ ।
निःशुल्क भिषा
सम्मेलनमा भाग लिन आउनेहरुलाई निःशुल्क र अनअराइभल भिषा उपलब्ध गराएको मन्त्री पोखरेलले जानकारी दिए |
हालैमात्र मन्त्रिपरिषदको बैठकले यस्तो निर्णय गरेको थियो ।
सम्बन्धित देशको सरकार वा त्यहाँको बुद्धिष्ट संगठनले सिफारिस गरेका अथवा नेपालले निमन्त्रणा गरेका व्यक्तिहरुले निःशुल्क र अनराइभल भिषा प्राप्त गर्नेछन |
यो विषयमा सोमबार २९ देशका राजदूतलाई बोलाएर जानकारी गराइसकेका उनले मन्त्री पोखरेलले बताए ।
सम्मेलनको अन्तिम तयारी भइसकेको छ |
सम्मेलनमा बुद्धिष्ट मुलकमात्र नभएर अरु मुलुकबाट समेत डेलिगेटस् आउँदैछन् |
काठमाडौंमा हुने सेमिनारको प्रधानमन्त्री केपी शर्मा ओली र लुम्बिनीमा हुने समारोहको राष्ट्रपति विद्यादेवी भण्डारीले उद्घाटन गर्ने कार्यक्रम छ ।
बुद्धजयन्ती समारोहमा लुम्बिनीमा रहेको मायादेवी मन्दिरलाई फुलैफुलले ढाकिने भएको छ |
लुम्बिनीमा तीन दिनसम्म भव्य पुजा-आजा हुनेछ |
लुम्बिनीमा हुने समारोहका लागि अन्तिम तयारी भइसकेको मन्त्री पोखरेलले जानकारी दिए ।
सम्मेलनमा भाग लिन काठमाडौंबाट टुर डे लुम्बिनी अभियानमार्फत साइकल चढेर ठूलो टोली लुम्बिनीतर्फ प्रस्थान गरेको छ ।
﻿
काठमाडौं |
‘अतिथि देवो भवः अभियानअन्तर्गत नेपालको पर्यटन प्रवद्र्धन गर्ने उद्देश्यले नेपाल पर्यटन बोर्ड र गैरआवासीय नेपाली संघबीच आज समझदारीपत्रमा हस्ताक्षर भएको छ ।
संस्कृति, पर्यटन तथा नागरिक उड्डयन आनन्दप्रसाद पोखरेल, मन्त्रालयका सचिव प्रेमकुमार राईको उपस्थितिमा बोर्डका प्रमुख कार्यकारी अधिकृत दीपकराज जोशी र संघका उपाध्यक्ष भवन भट्टबीच समझदारीपत्रमा हस्ताक्षर भएको हो ।
सझदारीपत्रमा सफा, सुन्दर र सुरक्षित पर्यटकीय गन्तव्यका रुपमा विश्वभरि चिनाउन बोर्ड र संघले रु २०÷२० लाख स्थिर पूँजीका रुपमा राखी एउटा अक्षयकोष खडा गर्ने उल्लेख छ ।
संघको कार्यालय रहेको ७५ भन्दा बढी देशमा नेपाल विश्वमा घुम्नैपर्ने सुन्दर पर्यटकीय देश भन्ने सन्देश फैलाउने बताइएको छ |
त्यस्तै नेपाल सफाका साथै राम्रो अतिथि सत्कार भएको विश्वमा चिनाउने अभियानको उद्देश्य रहेको छ ।

﻿
काठमाडौं |
आन्तरिक घुमफिर तथा भ्रमण बर्षलाई सफल बनाउन हप्ताको २ दिन विदा दिने तयारी गरिएको छ |
संस्कृति तथा नागरिक उड्डयन मन्त्रालयले शुक्रवार र शनिवार गरी हप्तामा २ दिन विदाको प्रस्ताव गरेको हो ।
दुई दिन विदा दिन मन्त्रि परिषद्मा प्रस्ताव लगिएको सस्कृति, पर्यटन तथा नागरिक उड्यन मन्त्री आनन्द पोखरेलले बताए |
‘हप्तामा अन्य दिनको कामको समय बढाएर २ दिन विदाको प्रस्ताव गरेको छु,’ उनले भने, ‘निणर्य आउन बाँकी छ ।’ त्यस्तै कर्मचारीलाई देशभित्र घुम्नका लागि सुविधा समेत उपलब्ध गराउने लागेको उनले जानकारी दिए |
मन्त्री पोखरेलका अनुसार आन्तरिक पर्यटन प्रवद्र्धनका लागि कर्मचारीलाई विशेष सुवधा प्रदान गर्न लागिएको हो ।
पोखरेलका अनुसार सवै निर्वाचन क्षेत्रमा कम्तिमा एउटा कार्यालय स्थापना गरेर पर्यटनको प्रवद्र्धन गरिने छ |
त्यसैगरी, प्रत्येक गाउँ विकास समिति तथा जिल्ला विकास समितिलाई पर्यटन प्रवद्र्धनका लागि परिचालन गरिने उनले जानकारी दिए ।
आन्तरिक घुमफिर बर्षमा विशेषगरी धार्मिक पर्यटनलाई जोड दिइएको छ |
सोहि योजना अनुरुप लुम्विनीमा बौद्ध सम्मेलन समेत आयोजना गर्न लागिएको छ |
गौतम बुद्धको जन्मस्थल नेपालमा भएको भन्ने सन्देश फैलाई आन्तरिक तथा बाह्य पर्यटकलाई समेत आकर्षण गर्ने उद्देश्यले सम्मेलन गर्न लागेको मन्त्री पोखरेलले जानकारी दिए ।
सरकारले आन्तरिक पर्यटन प्रवद्र्धनमा सरकारी कार्यालयलाई समेत परिचालन गर्ने तयारी गरेको छ |
त्यसैगरी पर्यटन विकस तथा पूर्वाधार निर्माणमा विशेष ध्यान दिइने भएको छ ।
पोखरेलका अनुसार यस बर्ष कम्तिमा २० लाख आन्तरिक पर्यटक पुर्याउने उद्देश्य छ |
सरकारले पर्यटन बोर्डसँगको सहकार्यमा २०७३ साललाई घुमफिर वर्षको रुपमा मनाउने घोषणा गरेको हो ।
घुमफिर वर्ष घोषणासँगै आन्तरिक पर्यटकहरुका लागि प्याकेज, गन्तव्य तथा सुविधाहरु समेत उपलब्ध गराइने बताइएको छ |
नेपाल सरकारले यस अघि सन् २०११ लाई नेपाल पर्यटन वर्षको रुपमा मनाएको थियो |
सो अभियान भने बाह्य पर्यटकलाई लक्षित गरिएको थियो ।
आन्तरिक घुमफिर बर्षले नेपालका विभिन्न स्थानका पर्यटकीय स्थलको प्रवद्र्धन तथा टेवामा थप टेवा पुग्ने बताइएको छ |
सानो प्रयासबाट ठूलो प्रभाव पार्न सकिन्छ भनेर नेपालको पर्यटन क्षेत्रको विकासमा लागेको सरोकारवालाहरु बताउँछन् |
भुकम्पले नेपालको पर्यटन क्षेत्रलाई शिथिल बनाएको भन्दै यस क्षेत्रलाई उकास्न कार्यक्रम घोषणा गरिएको हो ।
त्यस्तै आन्तरिक पर्यटनलाई विश्वमा पुर्याउन कुनै पनि कसर बाँकी नराख्ने मन्त्री पोखरेलले बताए |
सो अभियान प्रवद्र्धनका लागि नेपाल पर्यटन बोर्डले सामाजिक सञ्जालमार्फत प्रचारप्रसारका लागि ह्यासट्याग समेत राखेको छ |
बोर्डले सामाजिक सञ्जालमा #  2073 नामको अभियान शुरु गरेको छ ।

﻿
काठमाडौं |
अन्तरराष्ट्रिय बौद्ध गोष्ठी बिहीवारदेखि शुरु हुँदै छ |
सम्मेलनको सम्पूर्ण तयारी पुरा भएको सम्मेलन संयोजक तथा सस्कृति,पर्यटन तथा नागरिक उड्डयन मन्त्री आनन्दप्रसाद पोखरेलले जानकारी दिए |
बुधवार राजधानिमा एक पत्रकार सम्मेलन आयोजना गरी सो बारे जानकारी दिइएको हो ।
जसअनुसार जेठ ७ र ८ गते काठमाडौंमा बौद्ध सम्मेलन र ९ गते २५ सय ६० औं बुद्ध जयन्ती लुम्विनीमा बुद्ध जयन्ती मनाइदै छ |
नेपाल बुद्धको जन्म स्थल मात्र नभई बौद्ध दर्शन तथा अध्यात्मको उद्गम भूमिको रुपमा स्थापित गर्ने उद्देश्यका साथ सम्मेलन आयोजना गर्न लागिएको उनले बताए ।
सम्मेलनमा २८ मुलुकमा सरकारी प्रतिनिधि,प्रष्ठित धर्मगुरु, भिक्षु तथा भिक्षुणीलगायत उपस्थित हुनेछन् ।
सम्मेलनमा भारत,कोरिया,जापान,अमेरिका,दोहा,बंगलादेश,चिनलगायत देशका बौद्ध विद्धान,पुरातत्वविद तथा राजनितिक व्यक्रित्वहरुले कार्यपत्र प्रस्तुत गर्ने कार्यक्रम छ |
त्यस्तै संयुक्त राष्ट्र संघका वानकि मुनले आफ्नो प्रतिनिधिका साथमा सन्देश पठाउने पोखरेलले जानकारी दिए ।
कार्यक्रमको अन्त्यमा गोष्ठी तथा बुद्ध जयन्ती समारोहको लुम्बिनी घोषणा पत्र जारी गर्दै अन्तरराष्ट्रिय स्तरको संयन्त्र निर्माण गरी कार्ययोजना सहित कार्यन्वयन गर्ने बताइएको छ |
कार्यक्रमले नेपाललाई बौद्ध दर्शनको प्राज्ञिक केन्द्रको रुपमा विकास गर्न टेवा पुग्ने विश्वास उनको छ |
सम्मेलनका लागि नेपाल सरकारले १ करोड, लुम्विनी विकास कोषले १ करोड र पर्यटन बोर्डले २ करोड रुपैयाँ छुट्याएको बताइएको छ । सम्मेलनको प्रधानमन्त्री केपी शर्मा ओलीले उद्दघाटन गर्दै छन् ।

﻿
काठमाडौं |
सरकारले लुम्विनी विकास गुरुयोजनाका लागि ६ अर्व रुपैयाँ बजेट विनियोजन गर्ने भएको छ |
संस्कृति, पर्यटन तथा नागरिक उड्डयन मन्त्रालयले आगामी आर्थिक बर्षमा लुम्विनीको गुरुयोजना सम्पन्न गर्नका लािग सो बराबर बजेट प्रस्ताव गरेको हो ।
बजेटमा सो प्रस्ताव सम्वोधन हुने निश्चित भएको पर्यटन मन्त्री आनन्दप्रसाद पोखरेलले जानकारी दिए |
लुम्विनी गुरुयोजना चाँडै नै सम्पन्न गर्ने उद्देश्यका साथ आवश्यक बजेट छुट्याइएको उनले जानकारी दिए |
उनका अनुसार सो गुरुयोजना आगामी २ बर्षभित्र सम्पन्न गरिने छ ।
लुम्विनी विकास गुरुयोजनाका ७० प्रतिशत काम सम्पन्न भएपनि बजेट अभावका कारण अन्य काम अघि नबढेको लुम्विनी विकास कोषमा प्रमुख सम्पर्क अधिकृत ज्ञानिन राईने जानकारी दिए |
उनका अनुसार पवित्र उद्यान, लिंक पोन्ड, पार्किङ, कार्यालय, सेन्ट्रल क्यानललगायतका काम सम्पन्न भइसकेका छन् ।
बुद्धको जन्मथलो विकास तथा प्रचारप्रसारका लागि लुम्विनी विकास गुरुयोजना (केन्जु ट्यागे) १९८७ अर्थात २०४२ सालदेखि शुरु गरिएको हो |
शुरु भएको ३० वर्ष वितिसक्दा पनि उक्त आयोजना सम्पन्न हुन सकेको छैन |
गुरुयोजना घोषणा गरिएको ८ वर्षमा अर्थात १९८५ मा पहिलो चरणको काम सक्ने योजना बनाइएको थियो |
त्यस्तै दोश्रो चरणमा १९९५ मा काम सकिनुपर्ने भनिएपनि हालसम्म पनि सो गुरुयोजनाको काम सकिएको छैन |
गुरु योजनाका पूर्वाधार निर्माणार्थ बजेट अभावका कारण काम नभएको बताइएको छ ।
सरकारले सो गुरुयोजनाका लागि बार्षिक ५५ करोड बजेट उपलब्ध गराउदै आएको छ |
उक्त आयोजना संयुक्त राष्ट्र संघको सहयोगमा अघि सारिएको थियो |
राईका अनुसार पवित्र उद्यान क्षेत्र भित्र करिव ७० लाखको लागतमा पुरातात्विक कार्यालय भवन निर्माण गरिएको छ |
शान्ति दीप र परिक्रमा पोखरी जोड्ने दुइवटा पोखरी र त्यसको छेउंमा आकर्षक मिनि पर्यटक सूचना केन्द्र बन्दैछ |
यसलाई सिम्वोलिक पेभिलियन वा विश्राम घर समेत भनिएको छ ।
पूर्वी विहार क्षेत्रमा १३ वटा मूलुकहरुले आकर्षक विहारहरुको निर्माण पुरा गरेका छन् |
पश्चिमी विहार क्षेत्रमा विहार निर्माणका काम जारी छन् |
सो क्षेत्रमा प्रतिवद्धता व्यक्त गरेका २९ मध्ये २६ वटा मुलुकहरुले विहार निर्माण गरिरहेका छन् |
विहार क्षेत्रमा केन्द्रीय नहरको दायाँबाया अत्याधुनिक सुविधासम्पन्न चार वटा शौचालय बन्नेछन् |
एउटा शौचालय निर्माणमा ५० लाख लगानी गरिनेछ |
बसपार्कमा थप एउटा शौचालय बन्नेछ ।
पवित्र उद्यान क्षेत्रभित्र करिव ७० लाख रुपैयाँ लागतमा पुरातात्विक कार्यालय भवन निर्माण गरिएको छ |
पर्यटकका लागि खानेपानी, शौचालय र विश्राम केन्द्रहरुको ब्यवस्था यो पेभिलियनमा गरिएको छ ।
लुम्विनी गुरुयोजना क्षेत्रभित्र मात्रै यस्ता ८ वटा पेभिलियन बन्नेछन् |
एउटा पेभिलियन निर्माणका लागि साढे ३ करोड रुपैयाँ लाग्ने अनुमान छ । जापानी वास्तुकलाविद प्रोफेसर केन्जो ट्यागेले सन् १९७८ मा बनाएको लुम्विनी गुरुयोजना पुरा गर्न सरकारले लुम्विनी विकास कोषमार्फत काम गरिरहेको छ ।
हाल सरकारले पनि बुद्ध जन्म नेपालमै भएको र बौद्ध दर्शनको उदगम भुमि नेपालनै भएको जानकारी दिनका लागि २५६० औं बुद्ध जयन्तीको अवसरमा अन्तरािष्ट्रय बौद्ध गोष्ठीको शुरुवात गरेको छ |
जसमा विभिन्न २८ देशका प्रतिनिधिले सहभागिता जनाएका छन् ।

﻿
काठमाडौं |
अन्तरराष्ट्रिय  बौद्ध  सम्मेलन  बिहीवारदेखि काठमाडौंमा शुरु भएको छ |
काठमाडौंको  होटल सोल्टिमा शुरु भएको सम्मेलनको प्रधानमन्त्री केपी शर्मा ओलीले उद्दघाटन गरेका थिए |
सो अवसरमा प्रम ओलीले बुद्ध विश्वको द्धिप भएको भन्दै उनले देखाएको बाटो हिड्नु पर्ने बताए ।
सो अवसरमा उनले लुम्विनी बुद्धको जन्मस्थलमात्र नभएर शान्ति र बुद्धिजमको स्रोत भएको बताए |
त्यस्तै त्यस्तै हाम्रा पुर्खाहरुले गरेको आविश्कारको फाइदा लिनपर्ने बताए |
प्रधानमन्त्री ओलली विश्वमा हाल भइरहेको नकारात्मक कार्यलाई हटाउन बुद्धले देखाएको बाटोमा हिडे सजिलो हुने बताइएको छ ।
सम्मेलनले विश्व सामु नेपाललाई बुद्धको जन्मभुमी भनेर चिनाउन सम्मेलनले सहयोग पुरयाने जानकारी दिए |
बुद्ध र बुद्धिज्म छुट्टाउन नमिल्ने उनको भनाई थियो ।
त्यस्तै सो अवसरमा उनले वार्तामा आए सवैको माग पुरा गर्ने जानकारी दिए |
नेपालले हालै संविधान जारी गरेर संक्रमणकाल टुंग्याएको भन्दै प्रधानमन्त्री ओलीले अब एकता, विकास र स्थायित्वका लागि सबैसँग सहकार्य गरिने उल्लेख गरे ।
कार्यक्रममा सम्मेलनका संयोजक तथा संस्कृति पर्यटन तथा नागरिक उड्डयन मन्त्री अनन्दप्रसाद पोखरेलले नेपाललाई अन्तरराष्ट्रिय बुद्धिष्ट सेन्टर घोषणा गर्नुपर्ने बताए |
त्यस्तै सम्मेलनको उद्देश्य विश्वसामु शान्ति र बुद्दको भुमि नेपाल भन्ने चिनाउन सहयोग गर्ने बतँए ।
कार्यक्रममा बुद्धिष्ट एशोसियशन अफ चाइनाका उपाध्यक्ष यीन सुङले सम्मेलनले नेपाल र चीनवीचको सम्वन्धलाई समेत वलियो बनाउने बताए |
साथै लुम्विनको विकासमा चीन सहयोग गर्न तयार भएको बताए |
साथै उनले अन्य राष्ट्रहरुलाई पनि लुम्विनिको विकासमा सहयोग गरेर पूण्य कमाउन आग्रह गरे ।
उपाध्यक्ष सुङले गौतम बुद्धको जन्म लुम्बिनीमा भएको र बुद्धिज्मको सुरुवात पनि लुम्बिनीबाटै भएको बताए |
उनले अन्तरराष्ट्रिय बौद्ध सम्मेलन विश्वास र आस्थाको सम्मेलन भएको बताए ।
सम्मेलनमा २८ राष्ट्रका ३ सय ८५ जना विद्धान, राजनितीक व्यक्तित्व तथा भिक्षुहरुको सहभागिता रहेको छ |
सम्मेलनमा नेपालसहित अष्ट्रेलिया, बंगलादेश, भुटान, कम्बोडिया, चीन, जर्मनी भारत, जापान, लुथानिया, मलेसिया, मंगोलिया, कतार, रोमानिय, साउथ कोरियालगायतका प्रतिनिधि आएका छन् ।
जसमध्ये भारतबाट ९ जनाको टोली सम्मेलनमा आएको छ |
चीनबाट ३ सय १ जना, कोरियाबाट ९ जना, थाइल्यान्डबाट १४ जना, अमेरिकाबाट ७ जना सम्मेलनमा भाग लिन आएका छन् ।
सम्मेलनमा १८ वटा कार्यपत्र प्रस्तुत भई त्यसमा छलफल हुने छ |
बिहीबार र शुक्रबार काठमाडौंमा बौद्ध सम्मेलन हुनेछ |
बुद्धजयन्तीको दिन जेठ ८ गते लुम्बिनीमा आयोजना हुने समारोहमा लुम्बिनी घोषणापत्र जारी गर्दै कार्यक्रम समापन हुने बताइएको छ |
शनिबार गौतम बुद्धको जन्मस्थल लुम्बिनीमा बुद्ध जयन्ती समारोह आयोजना हुनेछ |
समारोहको राष्ट्रपति विद्यादेवी भण्डारीले उद्घाटन गर्ने कार्यक्रम छ ।

﻿
﻿ 
काठमाडौं |
हिमालय एअरलाइन्सले दोहामा आफ्नो नियमित उडान शुरु गर्ने भएको छ |
हिमालय एअरलाइन्सले जेठ १८ गतेदेखि उडान शुरु गर्न लागेको हो |
सोमवार पत्रकार सम्मेलन आयोजना गरि सो बारे जानकारी दिइएको थियो |
८ बिजनेश क्लास तथा १ सय ५० इकोनोमी क्लाससहित १ सय ५८ सीट क्षमताको एअरबस ३२० २१४ विमानले काठमाडौं दोहा उडान भर्न लागेको हिमालय एयरलाइन्सका उपाध्यक्ष विजय श्रेष्ठले बताए ।
उडान तालिका अनुसार काठमाडौंबाट ११ बजे उडेर साढे १ मा दोहा अवतरण गर्नेछ ।
शुरुका केही दिन हप्ताको ३ ओटा उडान भर्ने श्रेष्ठले जानकारी दिए |
जुन १५ तारिक पछि भने दैनिक नियमित गर्ने |
सो उडानले दुई देशबीच पर्यटन प्रवद्र्धन र जनस्तरमा सम्वन्ध विकाश तथा विस्ततरमा सहज हुने उनले बताए ।
एअरलाइन्सले क्लियोपेट्रा ट्राभल्सलाई कतारका लागि जेनरल सेल्स एजेन्ट नियुक्त गरेको छ |
सो कम्पनीले बतारमा एअरलाइन्सको बजार बिकास,सिट संरक्षण,टिकेटिङलगायत सेवाहरु प्रदान गर्नेछ ।
त्यस्तै हिमालयले आगामी एक डेढ महिनामा दिल्ली उडान भर्ने तयारी गरेको उनले जानकारी दिए |
‘हाल दिल्ली उडानका लागि प्रपोजलहरु पठाएका छौं,’ उनले भने ‘दिल्लीको नियामक निकायले स्वीकृति दिनेवित्तिकै उडान भर्ने छौं ।’ त्यस्तै ठिक समयमा उडान भर्ने प्रतिवद्धता व्यक्त गरे ।
हिमालय एअरलाइन्सले नयाँ जहाजमात्र उडाउने योजना रहेको महाप्रवन्धक राजुबहादुर केसीले बताए |
त्यसैगरी बैंकक,हङ्कङ,सिंगापुर युरोपमा पनि उडान भर्ने बताइएको छ ।

﻿
काठमाडौं |
सरकारले नेपाल वायुसेवा निगममा रणनीतिक साझेदार भित्र्याउने प्रक्रिया अघि बढाएको छ |
निगमको व्यवस्थापन कमजोर भएको भन्दै हाल रणनीतिक साझेदार भित्र्याउने तयारी शुरु गरिएको संस्कृति पर्यटन तथा नागरिक उड्डयन मन्त्री आनन्दप्रसाद पोखरेलले जानकारी दिए |
‘हाल रणनीतिक साझेदार भित्र्याउने सम्वन्धमा अर्थमन्त्रालयमा प्रस्ताव पेस गरेका छौं,’ उनले भने, ‘अर्थबाट प्रस्ताव स्वीकृत भएर आएसँगै साझेदार भित्र्याउन ग्लोवल टेन्डर आवह्वान गर्ने छौं ।’
शुरुमा रणनीतिक साझेदार भित्र्याउने बारेमा आफु असहमत भएपनि निगम व्यवस्थापनले काम गर्न नसकेपछि बाध्य भएर प्रक्रिया अघि बढाएको उनले जानकारी दिए |
‘निगमले काम गर्न सक्छ भन्ने विश्वास थियो, केही समय कुर्यौं,’ उनले भने, ‘तर, काम गर्न सक्ने नदेखेपछि साझेदारका भित्र्याउनका लागि प्रक्रिया अघि बढाइएको हो ।’ तर, रणनीतिक साझेदारलाई कति हिस्सा दिएर भित्र्याउने भन्ने विषयमा अझै छलफल जारी रहेको मन्त्रालयले जानकारी दिएको छ ।
उनका अनुसार निगम व्यवस्थापनले तोकिएको समयभित्र पूर्ण क्षमतामा जहाज नउडाएको तथा मानव सशांधन व्यवस्थापन र नियमित सुधारका काम नगरेकोले त्यसतर्फ प्रक्रिया शुरु गरिएको हो |
निगमले काम नगरेकै कारण जहाज किन्ने प्रक्रियामा समेत ढिलाई गरिएको उनको तर्क छ |
‘निगमले हाल भएका जहाजबाटै राम्रो प्रतिफल लिन सकेको छैन,’ उनले भने, ‘अर्को किनेर के काम ?’
निगमले हाल भइरहेको जहाज नचलाएसम्म नयाँ जहाज नकिन्ने मन्त्री पोखरेलको दावी छ |
नेपालमा पर्यटन तथा विदेशी मुद्रा भित्र्याउनका लागि जहाज आवश्यक भएपनि जहाज मात्र थुपारेर काम नहुने उनको तर्क छ |
वायु सेवा निगमले भनेको समयमा जहाज चलाउने तथा विश्वास दिलाएमा चालू आर्थिक वर्षभित्रै जहान किन्न तयार भएको उनी बताउँछन् ।
हालको व्यवस्थापनले संस्थालाई नाफामा लैजान नसकेकोले राष्ट्रिय ध्वजावाहकलाई प्रतिस्पर्धी बनाउन साझेदार खोजीएको पर्यटन सचिव प्रेमकुमार राईले जानकारी दिए |
‘व्यवस्थापकले काम गर्न नसकेकोले साझेदार भित्र्याउनुको विकल्प रहेन,’ उनले भने |
सरकारले यसअघि नै निगमको व्यवस्थापनमा रणनीतिक साझेदार भित्र्याउने प्रकृया अगाडि बढाएपनि पनि तत्कालका लागि रोकिएको थियो |
त्यतिबेला जर्मनीको वायुसेवा लुफ्थान्सालाई रणनीतिक साझेदारका रूपमा ल्याउने तयारी गरिएको थियो ।
सरकारले आगामी आर्थिक वर्षको बजेटमा पर्यटन क्षेत्रको विकास र प्रवद्र्धन गर्ने प्रमुख मेरुदण्डका रूपमा राष्ट्रिय ध्वजाबाहक नेपाल वायुसेवा निगमलाई थप जहाज ल्याउने विषयलाई सम्बोधन गर्ने मन्त्रालयले जानकारी दिएको छ ।

﻿
﻿काठमाडौं |
ट्रेकिङ एजेन्सी एसोसिएशन नेपाल (टान) ले ३८ औं वाषिर्कोत्सवका अवसरमा आइतबार रसुवामा हाफ म्यारथन आयोजना गर्ने भएको छ |
टानले गोसाइकुण्डदेखि धुन्चेसम्म २१ किलोमिटरको म्याराथन गर्न लागेको हो ।
टानले गर्न लागेको प्रथम टान लाङटाङ (गोइसाइकुण्ड हाफ म्याराथनमा ६ जना विदेशीसहित १ सय ३ जना धावकले सहभागि हुनेछन् ।
प्रतियोगितको आइतबार वनमन्त्री अग्नी सापकोटाले उद्घाटन गर्ने कार्यक्रम छ |
भूकम्पपछि पनि लाङटाङ पदमार्ग सुरक्षित छ भन्ने सन्देश दिन कार्यक्रम गरिएको टानका उद्धार संयोजक देवी पाण्डेले बताए ।
प्रतियोगितमा प्रथम हुन नगद ५० हजार, द्वितीय हुनेले ३० हजार र तृतीय हुनेले २० हजार रुपैया हात पार्नेछन ।
﻿
काठमाडौं |
क्यासिनो सञ्चालन तथा नियमन नियमावली २०७० संसोधन भएको छ |
आर्थिक विधेयक २०७३ ले नियमावली संसोधन गरेको हो |
अव क्यासिनो सञ्चालन गर्दा आधुनिक मेशिन वा उपकरणको माध्यमबाट खेलाइने खेलका लागि बार्षिक ७६ लाख  रुपैयाँ  रोयल्टी तिर्नुपर्ने भएको छ ।
यसअघि आधुनिक उपकरणको माध्यमबाट खेलाइने खेलको रोयल्टी २ करोड तिर्नु पथ्र्यो |
त्यस्तै पहिला सो बराबरको रकम बुझाएपछि पाँच ठाउँमा मिनि क्यासिनो सञ्चालन गर्न पाउनेमा अहिले एउटा इजाजतपत्रबाट एक स्थानमा मात्र त्यस्तो खेल सञ्चालन गर्न पाउने व्यवस्था गरिएको छ ।
त्यस्तै नेपालमा रहेका क्यासिनो सञ्चालन गर्न इजाजत प्राप्त व्यक्ति तथा निकायले क्यासिनो सञ्चालन गरे वापत बार्षिक ३ करोड तिर्नुपर्ने भएको छ |
रोयल्टी वापतको रकम सम्वन्धित क्यासिनो सञ्चालन गर्न इजाजतप्राप्त व्यक्ति वा निकायले आर्थिक बर्ष प्रारम्भ भएको मितिले २ महिनाभित्र संस्कृति,पर्यटन तथा नागरिक उड्डयन मन्त्रालयमा बुझाउनुपर्ने छ ।
तोकिएको अवधिभित्र रोयल्टी नवुझाउने व्यक्ति वा निकायलाई सो रोयल्टी रकमको बार्षिक १५ प्रतिशतका दरले शुल्क थप लिइने बताइएको छ |
त्यस्तै म्याद नाघेको मितिले ३ महिनासम्म रकम नबुझाएको अवस्थामा बार्षिक १५ प्रतिशतका दरले थप शुल्क समत लगाइ रोयल्टी असुल उपर गरिने छ ।
क्यासिनो रोयल्टिको नियमन र प्रशासन सम्वन्धी सम्पूर्ण कार्य संस्कृति,पर्यटन तथा नागरिक उड्डयन मन्त्रालयबाट हुनेछ ।

﻿
१७ जेठ, मोरङ |
धिमाल जातिको उद्गमस्थल मानिएको र मोरङको ऐतिहासिक राजारानी पोखरी रहेको क्षेत्रमा होमस्टे (घरबास) को व्यवस्था भएपछि पर्यटक आकर्षित हुन थालेका छन् ।
राजारानी होमस्टे व्यवस्थापन समितिका सचिव विष्णुकुमार मगरका अनुसार अहिले पर्यटनको सिजन नभएपनि राजारानीमा भने पर्यटकको अभाव छैन |
दैनिक होमस्टेमा बस्न र राजारानी पोखरी हेर्नेको भीड बढदै गएको छ ।
मोरङको लेटाङ–भोगटेनी नगरपालिकाको चुरे क्षेत्रमा अवस्थित राजारानी पोखरी र त्यस आसपासको प्राकृतिक मनोरम दृश्यमा रम्न विराटनगर, धरान, दमक, धनकुटासहित विभिन्न क्षेत्रका पर्यटक पुग्ने गरेका छन् ।
होमस्टेमा बस्न र पोखरी हेर्नका लागि मात्र नभएर राजारानी क्षेत्रमा पाइने १०० भन्दा धेरै प्रजातिका सुनाखरी, जङ्गली कछुवा, सेतो सर्प, अजिङ्गर र विभिन्न प्रजातिका चरा हेर्न जाने पर्यटक बढेको राजारानी पोखरी संरक्षण समितिका सल्लाहकार डिल्लीमान तामाङले बताउनुभयो ।
‘पर्यटक बढाउन होमस्टे झन सहयोगी बनेको छ,’ उनले भने |
 राजारानी पोखरी क्षेत्र ३२ हेक्टरमा फैलिएको छ |
यो ठाउँ मोरङ जिल्ला सदरमुकामबाट करिब ४० किलोमिटर उत्तरमा अवस्थित छ ।
मोरङको पथरी शनिश्चरेबाट परिवारसहित घुम्न पुगेकी सम्झना राईले भने- ‘यहाँको प्राकृतिक मनोरम दृश्यको बारेमा सुनेकी थिएँ त्यही भएर परिवारसहित घुम्न आएकी हुँ |
रमाइलो ठाउँ रहेछ ।’
राजारानी पोखरीमा हरेक वर्ष वैशाखमा धिमालको महान् मेला लाग्ने गर्दछ |
त्यहाँ झापा, मोरङ र सुनसरीका धिमाल पुग्छन् |
धिमाल राजा युद्ध गर्न तल मधेस झरेपछि हार भएको र उनकी श्रीमतीले छोरीसहित पोखरीमा हाम फालेर ज्यान फालेपछि तीनवटा पोखरी राजा, रानी र छोरी पोखरी भनेर नामाकरण गरिएको किम्वदन्ती छ ।
भोगटेनी–४ राजारानीमा पाँचवटा घरमा परीक्षण स्वरुप होमस्टे सुरु गरिएको छ |
त्यहाँ बस्नका लागि निश्चित नियम पनि बनाइएको छ |
आचारसंहिता लागू गरिएपछि कुनै समस्या नआएको स्थानीय सञ्चालकले बताएका छन् |
होमस्टेको व्यवस्थापन गर्ने जिम्मेवारी महिलालाई नै दिइएको छ ।
समितिकी अध्यक्ष ज्ञानीमाया मगर भने- ‘हाम्रो परम्परागत नाच, रहनसहन, संस्कार र संस्कृतिको विषयमा पनि पर्यटकलाई जानकारी दिने प्रबन्ध गरिएको छ ।” स्थानीय परिकार खुवाउने व्यवस्था गरिएको र बस्नका लागि पर्यटकको चाहनाअनुसारको व्यवस्था भएको उनले बताए ।
﻿
१७ जेठ, काठमाडौं |
विश्वकै अग्लो ठाउँमा हुँदै आएको ‘एभरेष्ट म्याराथन’ यस वर्षपनि भव्य रुपमा सम्पन्न भएको छ |
म्याराथनमा नेपाली र विदेशी गरी १७१ जनाको सहभागिता थियो ।
कार्यक्रम संयोजक शिखर पाण्डेका अनुसार म्याराथनमा नेपाली ३७ जना, भारतीय १४ जना र १२० जना तेस्रो मुलुकका नागरिक थिए |
मुलुकमा साहसिक खेल पर्यटनको विकास गर्ने उद्देश्यसहित हरेक वर्ष सगरमाथा दिवस पारेर तेञ्जिङ हिलारी एभरेष्ट म्याराथन आयोजना गरिँदै आएको छ ।
सोलुखुम्बुको एभरेष्ट बेसक्याम्प (५,३६४ मिटर) बाट सुरु भएको म्याराथन नाम्चेबजार (३,४४६ मिटर) पुगेर सम्पन्न भएको थियो |
यस वर्ष फुल म्याराथन ओपन, फुल म्याराथन फुल फरेनर, फुल म्याराथन ओपन फिमेल, एक्स्ट्रिम र हाफ म्याराथन गरी चार क्याटोगरी रहेका थिए ।

फुल म्याराथन ओपनमा नेपाल आर्मीका बेद बहादुर सुनुवार प्रथम हुन सफल भएका छन् |
उनले यो दुरी ४ घण्टा १० सेकेन्डमा पुरा गरेका थिए |
अल्ट्र म्याराथन ओपनर्फ नेपाल आर्मीकै तिर्थ बहादुर तामाङ प्रथम भए |
उनले ६ घण्टा ३६ मिनेट १३ सेकेण्डमा निर्धारित दुरी पार गरेका थिए ।
यसैगरी फुल म्याराथन ओपन फरेनरतर्फ पोल्याण्डका रोबर्ट केलिन्स्की प्रथम भएका छन् |
उनले निर्धारित दुरी ४ घण्टा २४ मिनेट ८ सेकेण्डमा पुरा गरेका थिए |
फुल म्याराथन ओपन फिमेलको उपाधी पुणिर्मा राईले चुमिन |
उनले ५ घण्टा २४ सेकेण्डमा निर्धारित दुरी पार गरेकी थिइन ।
हाल्फ म्याराथन ओपनतर्फ नेदरल्याण्डका तेञ्जिङ डोल्माजले उपाधी जितेका छन् |
उनले निर्धारित दुरी ३ घण्टा ३० मिनेट १३ सेकेण्डमा पुरा गरेका थिए ।

म्याराथनमा युकेबाट २२, चीनबाट १९, इजरायलबाट २, पोलिसबाट ९, अमेरिकाबाट १७, न्यू जिल्याण्डबाट ५, जापानबाट ६, अर्जेन्टिनाबाट १, नेदरल्याण्डबाट ४, अष्ट्रियाबाट ३ जनाको सहभागिता थियो ।
यसैगरी, अष्ट्रेलियन १४, डेनमार्क २, फ्रान्स २, नेपाली ३७, चाइनिज, क्यानडा, चिली, मेक्सिको, रसिया, सिंगापुर, स्लोभियाबाट १/१ जना, इन्डियन १४ र जर्मनबाट ७ जना म्याराथनमा सहभागी भएका थिए |


﻿

२० जेठ, काठमाडौं |
नौ पटक सर्वोच्च शिखर सगरमाथाको चुचुरोमा पुगेका पासाङ तेन्जिङ शेर्पालाई दशौँ पटकको आरोहण यात्रामा कुनै नयाँ हिमाल चढेजस्तो अनुभूति भयो|
कम्मरसम्म हिउँले पुरिएको बाटोमा पुराना कुनै डोरी र डोबहरु थिएनन् |
यो नयाँ अनुभूति महसुस हुनाको कारण हो, दुई वर्षअघिको हिमपहिरो जसले मेटाइदिएको थियो चुचुरो चुम्ने बाटो ।
दोलखा रोलवालिङका ३१ वर्षीय आरोही शेर्पाले १७ वर्षको अवधिमा दशौँ पटक सगरमाथाको सफल आरोहण मात्र गरेनन् उनले सगरमाथाको ढोका विश्वलाई खोलिदिए |
उनी तिनै हिरो हुन् जसले प्राकृतिक विपत्तिले दुई वर्षसम्म आरोहण रोकिएको सगरमाथाको बाटो खोलेर आरोहण सफलता दिलाए ।


उनीसहित नौ शेर्पा गाइडको साहस र अथक मिहिनेतले यस वर्षको वसन्त ऋतुमा करिब ४५० स्वदेशी तथा विदेशी आरोही सगरमाथा चुचुरो चुम्न सफल भए ।


पहिले पनि रुट फिक्सिङ (बाटो निर्धारण गर्ने) गरी डोरी टाँगेको अनुभवले यस पटकको आरोहणले सफलता पाएको अनुभव आरोही शेर्पाले सुनाए|
‘अन्दाजले नै डोरी टाँगेँ |
पुराना डोरी तथा रुट थिएनन्|
यसकारण राम्रो भयो कि म पहिले पनि नौ पटक चढेको र डोरी टाँगेको अनुभव थियो, जसले गर्दा बाटोको अन्दाज भयो|
नत्र यसपालि एकदमै गाह्रो हुने थियो |
पुरानो अनुभवलाई प्रयोग गरेर हामीले बाटो बनायौँ’ रासससँगको कुराकानीमा उनले भने।
सगरमाथा चुचुरोमा पुग्नु अति गाह्रो थियो, अविष्मरणीय क्षण त छँदै थिए |
तर पनि बहादुर शेर्पाले हिम्मत हारेनन् आखिर चुचुरो चुमेरै छाडे, अनि अरू आरोहीलाई पनि प्रेरित गरे |
क्याम्प चार नजिक हिमपहिरो जान थाल्यो यसले पनि कुनै हतोत्साहित भएनन्।
‘समिट पुग्नुपर्ने बिहानको समय|
रात पर्न लागिसक्यो अझै पनि साउथ क्याम्प पोलमै छौं’ आरोही शेर्पाले भने- ‘साथीहरुले भन्न थाले, हैन अब पुग्यो, माथि नजाऊँ, अझै खतरा छ, तर मैले भनेँ हैन दुई वर्षसम्म कसैले चढ्न पाएको छैन, हामीले बल गर्नैपर्छ यसपालि |
हामी अघि बढ्दै जाँदा साउथ समिटको रुटबाट ठूलै पहिरो गयो, भाग्यवश हामीलाई केही भएन ।’
यसरी पुगे सगरमाथा चुचुरोमा
शेर्पा गाइडले मे १० अर्थात् वैशाख २८ गते क्याम्प दुई बाट राती १ बजे उठेर साउथ पोल माथितिर (बालकोनी) भन्ने ठाउँमा गएर आठ हजार ५०० उचाइमा डोरी टाँगे |
‘साँझ ५ बजेतिर त्यहाँबाट फर्केर सात हजार ५०० मिटर साउथ पोल–अन्तिम क्याम्प (चार) मा आएर सुतियो र भोलिपल्ट बिहान २ बजे उठेर बाँकी आरोहण सफल गर्‍यौँ’, आरोही शेर्पाले अनुभव सुनाए।
त्यही दिन अर्थात् वैशाख २९ गतेदेखि वसन्त ऋतुको सगरमाथा आरोहण सुरु भएको थियो |
आरोहणको १५ दिनमा करिब ४५० जनाले सगरमाथाको आरोहण गरेका थिए |
‘अहिले हामीलाई निकै गर्व लागेको छ, त्यति दुःख नगरेको भए यति धेरै आरोहीले चढ्न पाउँदैनथे |
त्यो नचढ्नु भनेको हाम्रो देशकै लागि घाटा हो’ आरोही शेर्पाले भने।
आरोही शेर्पाले नेपालमा मात्र नभई नर्वे, फ्रान्सलगायत देशमा माउन्टेन गाइडको काम गर्दै आएका छन्|
हिमाल आरोहणका लामो इतिहास रहे पनि यस क्षेत्रमा लाग्ने आरोहीको सामाजिक सुरक्षार्थ कार्यक्रम नभएकोमा आरोही चिन्तित छन् |
राम्रा आरोही जति सबै विदेसिएका छन्, उनीहरु परिवारको सुरक्षाका लागि तल्लीन छन् |
‘हामी आरोहीका लागि राज्यले सामाजिक सुरक्षाको सुनिश्चित गर्नुपर्छ |
नत्र भविष्यमा कुनै पनि आरोही पाउन गाह्रो हुन्छ’  उनले भने।
पहिलो पटक सगरमाथा आरोहण गर्न सफल ३० वर्षीय अमेरिकी नागरिक ईसाइया जानजोनले सगरमाथाको सफलता जीवनकै अविष्मरणीय क्षण भएको बताए |
‘चुचुरोमा पुग्दाको खुसी कल्पनै गर्न सकिन्न, सपनामा पनि नसकेको सफलता प्राप्त भयो, शेर्पा साथीहरुको साथ नभए यो सम्भव थिएन |
यसले विश्वभर सन्देश फैलिएको छ’ उनले भने।
सन् २०१४ मा सगरमाथाको आधार शिविर माथितिरबाट आएको हिमपहिरोमा परी १६ जना आरोहीको निधन भएको थियो ।
त्यस्तै, २०१५ मा आएको भूकम्पका कारण सगरमाथाको आधार शिविरमा हिमपहिरो आएर अरू १९ जना आरोहीको ज्यान गएको थियो |
सन् २०१६ को वसन्त ऋतुमा हिमाल आरोहण सफलताले नेपालको पर्वतीय पर्यटन सुरक्षित रहेको सन्देश विश्वभर फैलिएको छ ।
पर्यटन विभागको तथ्याङ्कअनुसार यस वर्षको वसन्त ऋतुमा सगरमाथा सहितका हिमाल आरोहणका लागि विभिन्न देशका ९७ समूहका एक हजार ४३२ पर्यटक आरोहणका लागि गएका थिए |
तीमध्ये सगरमाथा आरोहणका लागि मात्र ३४ टोलीले अनुमति लिएका थिए|
रासस


﻿
२० जेठ, काठमाडौं |
नेपाल पर्यटन बोर्डले मासिक रुपमा आयोजना गर्दै आएको ह्यासट्याग फोटो नेपाल (#  प्रदर्शनीअन्तर्गत यसपटक वातावरण र जलवायु परिवर्तनसँग सम्बन्धित तस्बिरहरु प्रदर्शनी हुने भएको छ ।
प्रत्येक अंग्रेजी महिनाको पहिलो शुक्रबारदेखि आइतबारसम्म सञ्चालन हुने प्रर्दशनी भोली बिहीबारदेखि आइतबारसम्म हुँदैछ |
जुन ५ विश्व वातावरण दिवस पनि परेकाले यसपालि वातावरणसँग सम्बन्धित फोटोहरु छानिएको बोर्डका बरिष्ठ अधिकृत सुधन सुवेदीले बताए ।
फोटो सर्कलसँगको सहकार्यमा हुने यो प्रदर्शनी जेठ ९ गतेदेखि १९ गतेसम्म राजधानीका विभिन्न कलेजहरुमा गरिसकिएको छ |
उक्त स्थानहरुमा पोष्टकार्ड मार्फत घुमफिर वर्ष २०७३ को पनि प्रचार प्रसार गरिएको थियो ।
किशोर शर्मा र नरेन्द्र मैनालीद्वारा धनकुटा, सिन्धुपाल्चोक र रसुवामा खिचिएको फोटोहरु प्रदर्शनीमा हुनेछन् ।
जुन ५ मा भोजराज भाटद्वारा निर्देशित देश तथा विदेशमा पुरस्कृत फिल्म सुनकलीको प्रदर्शनी तथा निर्देशकसँगको अन्तरक्रिया कार्यक्रम पनि राखिएको छ ।

﻿
२५ जेठ, मुस्ताङ |
उपल्लो मुस्ताङको सांस्कृतिक पर्व तिजीमा रमाउन अहिलेसम्मकै उच्च विदेशी पर्यटक पुगेको देखिएको छ |
अन्नपूर्ण संरक्षण क्षेत्र (एक्याप)ले वैशाख २१, २२ र २३ गते सञ्चालन भएको तिजी पर्वको अवसरमा ४४१ विदेशी पर्यटक लोमान्थाङ भित्रिएको जनाएको छ ।
विनाशकारी भूकम्पका कारण गतवर्षको तिजीमा विदेशी पर्यटकको संख्या शून्य थियो |
हरेक वर्ष उपल्लो मुस्ताङका ६ गाविसका सर्वसाधारणले मनाउने तिजी पर्वमा पूजा पाठदेखि सांस्कृतिक नृत्य सञ्चालन हुने गर्दछ ।
सोही सांस्कृतिक नृत्यमा रमाउन विदेशी पर्यटक तिजीमा आउने गरेको एक्याप लोमान्थाङका प्रमुख तुलसीप्रसाद दाहालले जानकारी दिए ।
‘तीन दिनमा चारसय ४१ विदेशी पर्यटक आउनु भनेको पर्यटकीय दृष्टिकोणले धेरै राम्रो हो, यो अहिलेसम्मकै उच्च सङ्ख्या हो’ उनले भने- ‘यसभन्दा अघिका तिजीमा यसरी विदेशी पर्यटक आएका थिएनन् ।’ पर्यटकको चाप बढेसँगै लोमान्थाङ क्षेत्रमा सञ्चालित साना तथा ठूला होटल पनि व्यस्त बनेका थिए ।
अघोषित नाकाबन्दी र विनाशकारी भूकम्पपछि पहिलो पटक पर्यटकको चाप बढेपछि यहाँका व्यवसायी उत्साहित बनेको प्रमुख दाहालले जानकारी दिए ।
पन्ध्रौँ शताब्दीदेखि उपल्लो मुस्ताङका गुरुङ र विष्ट समुदायले मनाउँदै आएको तिजीमा आपसी स्नेह साटासाट, विश्वशान्ति र दैवीप्रकोप कम होस् भन्ने कामना गरिन्छ |
विदेशी पर्यटकलाई स्थानीय पहिरनमा सजाएर नाचगान गराउने भएकाले उनीहरु उत्साहित हुने लोमान्थाङका फुर्वा गुरुङले जानकारी दिए ।
‘यो पर्वमा हामीले विदेशी पर्यटकलाई सम्मान दिनुका साथै हाम्रो नृत्यमा समावेश गराउँछौँ’ उनले भने |
यो पर्व मनाउन अमेरिका र अष्ट्रेलियाका पर्यटक बढी आउने एक्यापले जनाएको छ |
रासस

﻿
३० जेठ, म्याग्दी |
म्याग्दीको मुदी गाविसमा अवस्थित धौलागिरि हिमालको आधार शिविरमा फोहर बढेको छ |
संसारको सातौं (८,१६७ मिटर) अग्लो मानिएको धौलागिरि हिमालको आरोहण र धौलागिरि चक्रीय पदमार्गको भम्रणमा जाने पर्यटकले प्रयोग गरेर फालेका फोहर वस्तुले धौलागिरि आधार शिविर क्षेत्रमा प्रदूषण बढेको हो ।
आधार शिविरमा आरोही र भम्रणमा पुगेका पर्यटक, पथ प्रदर्शक तथा तिनका सहयोगीले प्रयोग गरेर फालेका फोहर वर्षौंदेखि थुप्रिएको छ |
आधार शिविरमा अहिले पनि दुर्घटनाग्रस्त हेलिकप्टरका पाटपुर्जादेखि पर्यटकले प्रयोग गरेर यत्रतत्र फालेका फोहर व्यवस्थापन हुन नसकेको स्थानीय पर्यटन व्यवसायी हरिप्रसाद तिलिजाले बताए ।
“हामीले वर्षौंदेखि यस क्षेत्रको फोहर व्यवस्थापनका लागि आवाज उठाउँदै आएका छौँ, गाउँ परिषद् हुँदै जिल्लासम्म गुनासा पठाएका छौँ, तैपनि अहिलेसम्म हाम्रो आवाजको सुनुवाइ भएको छैन” तिलिजाले भने |
स्थानीयवासीले धौलागिरि आधार शिविर क्षेत्रमा फालिएको फोहर व्यवस्थापन गर्न र पर्यटकलाई यस क्षेत्रमा जथाभावी रुपमा फोहर फ्याँक्नमा रोक लगाउन माग गर्दै आएका छन् ।
हालै धौलागिरि आधार शिविर क्षेत्रको सम्भावना र समस्याको अध्ययन गर्न पुगेको जिल्लाको सरोकारवालाको टोलीले आधार शिविरमा पुग्ने पर्यटक र तिनीहरुका सहयोगीले प्रयोग गरेर फालेका कपडा, ग्यास सिलिन्डर, भारी बोक्ने क्यारी, सिसी, रबर र फलामका भाँडाकुँडा, खानाका बट्टा, चियाका थर्मस, डोका, खादा, खाजा प्याक गरिएका प्याकेट तथा प्लास्टिक लगायतका फोहर भेटाएकोे थियो ।
मुदीको जापानी शिविरदेखि माथि क्याम्पिङ गरी बस्ने पर्यटक र तिनका सहयोगीले अहिले जथाभावी फोहर फाल्दै आएका छन् |
यस क्षेत्रमा हेलिकप्टरमार्फत पुराइएका टायर, धातुका सामग्री र आरोहणमा प्रयोग गरिएका उपकरणसमेत आधार शिविरमै अव्यवस्थित तवरले फालिँदै आइएको छ |
आधार शिविर क्षेत्रमा सरकारी उपस्थिति र निगरानी नभएकाले समेत फोहर बढेको हो ।
भ्रमणमा जाने पर्यटकले प्रयोग गर्ने सामग्री जथाभावी छाडेर जाने प्रचलन बढेसँगै यस क्षेत्रको प्राकृतिक सौन्दर्यमा असर पुग्नुका साथै प्रदूषणसमेत बढेको पाइएको धौलागिरि पर्यटन परिषद्का अध्यक्ष अमर बानियाले बताए |
“यहाँ हामीले प्रशस्त मात्रामा फोहर भेटायौँ, व्यवस्थापन गर्ने काममा नेपाल सरकार र पर्यटन मन्त्रालयले समेत कुनै चासो नदेखाएको देखियो, वर्षाैं देखिको फोहरले हिमाली क्षेत्र प्रदूषणको चपेटामा परेको छ” उनले भने |

केही वर्षअगाडि पर्यटन मन्त्रालयले लाखाैं खर्च गरेर धौलागिरि आधार शिविरको फोहर व्यवस्थापन गर्न काठमाडाैंबाट एक टोली परिचालन गरे पनि उक्त टोलीले फोहर व्यवस्थापन गर्नुको साटो औपचारिकता मात्रै पूरा गरेर फर्किएको स्थानीय पर्यटन व्यवसासीको गुनासो छ |
अत्यधिक चिसो हुने भएकाले समेत आधार शिविरमा वर्षौंदेखि कुहिने प्रकारका फोहरसमेत नकुहिएको अवस्थामा थुप्रो लागेको छ ।
आधार शिविरको अधिकांश भूभागमा फोहर थुप्रिन थालेपछि त्यहाँ पुग्ने पर्यटक पाल टाँगेर बस्नका लागिसमेत फोहरले गर्दा हैरानीमा पर्न थालेको स्थानीय पर्यटन व्यवसायी बोमबहादुर पुनले बताए |
‘‘अब आधार शिविरमा बास बस्ने पर्यटक आफैले फोहर पन्छाएर बस्नुपर्ने बाध्यता छ, यस क्षेत्रमा थुप्रिएको फोहर व्यवस्थापन र भम्रणमा आउनेलाई जथाभावी फोहर फाल्न रोक लगाउनका लागि सरकारी तवरवाट प्रभावकारी कदम चालिनुपर्छ” उनले थपे ।
आरोहणका लागि आउने पर्यटकले आफूले लगेको फोहरजन्य सामग्री नियमतः जथाभावी फाल्न पाउँदैनन् |
उनीहरुले आफूले लगेको फोहर पुनः फर्काएर व्यवस्थित तवरले व्यवस्थापन गरेको प्रमाण सरकारी अधिकारीलाई बुझाउनुपर्छ |
तर धौलागिरि आधार शिविर क्षेत्रमा पुग्ने पर्यटकले भने सरकारी नीति व्यवहारमा कार्यान्वयन नगरेको भेटिएको आधार शिविर पुगेका नेकपा (एमाले) म्याग्दीका अध्यक्ष हरिकृष्ण श्रेष्ठले बताए ।
“प्राकृतिक सौन्दर्यले भरिपूर्ण धौलागिरि आधार शिविरमा जथाभावी फोहर फालिएको भेटियो, यसको व्यवस्थापनका लागि अब हामीले जिल्लास्तरबाट समेत पर्यटन मन्त्रालय र सरोकारवालालाई ध्यानाकर्षण गराउने र दबाब दिने गर्नुपर्छ” उनले भने |
आधार शिविर हुँदै भ्रमणमा जाने पर्यटकले जथाभावी दिसापिसाब गर्ने समस्या पनि फोहर फैलनुको अर्को कारण बनेको छ ।
आधार शिविरमा वर्षौंदेखि थुप्रिएको फोहर व्यवस्थापन गर्न निश्चित ठाउँमा डम्पिङ साइट र कन्टेनरको व्यवस्था गर्न स्थानीय निकायमा अनुरोध गरिए पनि बेवास्ता भएको प्रथम धौलागिरि युवा क्लब मुदीका सचिव कुलबहादुर घर्तीले बताए ।
“आधार शिविरमा जता गए पनि फोहर मात्रै भेटियो, यसलाई जिविसमार्फत ठोस नीति बनाएर सबै क्षेत्रको समन्वयमा अक्षरशः पालना गराउन सकिए मात्रै फोहरको दीर्घकालीन व्यवस्थापन गर्न सकिन्छ”, धौलागिरि आधार शिविर पुगेर फर्किएका गैसस महासंघका अध्यक्ष हरिप्रसाद पौडेलले भने ।
यसरी प्राकृतिक सौन्दर्यले भरिपूर्ण धौलागिरि हिमालको आधार शिविर क्षेत्रमा वर्षौंदेखि बढेको फोहरले यस क्षेत्रको प्राकृतिक र सुन्दर वातावरणलाई समेत असर पुराउन थालेको छ |
यसलाई तत्काल व्यवस्थापन गर्नतर्फ सम्बन्धित निकायको ध्यान पुग्न जरुरी छ |
रासस
﻿
काठमाडौं |
नेपाल घुम्न आउने एकजना पर्यटकले आफ्नो बसाई अवधिमा दैनिक कति खर्च गर्छ होला? यो सवैको जिज्ञासाको विषय हुनसक्छ |
नेपाल आउने एउटा पर्यटकले एकपटकको बसाईमा ७० डलर खर्च गर्ने पाइएको छ |
संस्कृति पर्यटन तथा नागरिक उड्डयन मन्त्रालयद्धारा सार्वजनिक तथ्यांकले यस्तो देखाएको हो |
२०७२ को पुससम्मा आउने पर्यटकले औसतमा दैनिक ७ हजार खर्च गर्ने गरेको छन् ।
यो अघिल्लो बर्षको सो अवधिको तुलनामा बढी हो |
अघिल्लो बर्ष एउटा पर्यटकले औसतमा ४६ दशमलव ४ डलर खर्च गर्ने तथ्यांक सार्वजनिक भएको थियो |
त्यस्तै पर्यटकको नेपालमा बसाई पनि बढेको सो तथ्यांकले देखाएको छ ।
पछिल्लो समय पर्यटकको नेपालमा बसाई लम्विएको छ |
२०७२को पुससम्म नेपाल आउदा पर्यटक कम्तिमा १३ दिन बस्ने गरेको पाइएको छ |
जुन २०७१ को भन्दा बढी हो |
२०७१ मा एक पटकक नेपाल आउँदा औसतमा १२ दिन बस्ने गरेको थिए ।
यता २०७१मा पर्यटकको आगमनमा भने कमी आएको छ |
२०७२ पुससम्म जम्मा ५ लाख ३९ हजार पर्यटक आएका थिए |
जुन अघिल्लो बर्षको सो अवधिको तुलनामा कम हो |
अघिल्ले बर्षको पुससम्म ७९ लाख पर्यटक नेपाल भित्रिएका थिए ।


﻿
८ असार, काठमाडौं |
चौधरी समूहले अफ्रिकी मुलुक रुवान्डाको किगालीमा जुलाईदेखि लक्जरी होटल सञ्चालनमा ल्याउने भएको छ ।
रुवान्डामा हुन लागेको अफ्रिकी युनियन (एयु)को शिखर सम्मेलनको अवसर पारी होटल सञ्चालनमा ल्याउन लागिएको हो |
किगाली शहरको मुटु सेन्ट्रल बिजनेश डिष्ट्रिकमा रहेको ‘द जिंक किगाली’ होटल रहेको छ ।
जिंक किगालीका पहिलो ग्राहकहरु सम्मेलनमा भाग लिन आउने विभिन्न मुलुकका राष्ट्र प्रमुखहरु हुने सिजी होटल एन्ड रिसोर्टका निर्देशक राहुल चौधरीले बताए |
जुलाई १० देखि १८ तारिखसम्म हुने सम्मेलनमा भाग लिन ५४ देशबाट ३५ सय डेलिगेट्सहरु रुवान्डा जाँदैछन् ।
जिंक किगाली पाँचतारे लक्जरी होटल हो |
अग्लो बिल्डिङ भएको यस होटलमा १५३ रुमहरु रहेका छन् |
होटलमा ९ वटा स्वीट र बाँकी सबै सुपर डिलक्स रुमहरु हुन् ।
होटलको छत (टप)मा आकर्षक स्वीमिङ पुल बनाइएको छ |
स्वीमिङ पुलको छेउमा रुफ टप रेष्टुरेन्ट रहेको छ |
होटलको छतबाट किगाली शहर हेर्दै स्वीमिङ गर्न र खाना खान सकिन्छ ।
होटलमा दुईवटा ठूला सभाहल बनाइएको छ |
जहाँ ठूला कार्यक्रमहरु आयोजना गर्न सकिने बताइएको छ |
अन्य साना हलहरु पनि होटलमा रहेका छन् ।
‘रुवान्डामा होटल खोल्नुको मुख्य उद्देश्य अफि्रकी मुलुकहरुमा आफ्नो उपस्थिती देखाउनु हो’ चौधरीले भने- ‘रुवान्डामा लक्जरी होटल खुलेपछि पूर्वी अफ्रिकामा हामीले होटल व्यवसायको नयाँ बेञ्चमार्क सेट गर्ने छौं ।’
पछिल्लो समय अफ्रिकी मुलुकहरु विश्वकै आकर्षक पर्यटकीय गन्तव्य बनिरहेको छन् |
आन्तरिक द्धन्द्धबाट ग्रसित रुवान्डाले पछिल्ला वर्षहरुमा पर्यटन विकासमा उल्लेख्य प्रगती गरेको छ ।

चौधरी समूहले अफ्रिकामा होटल विस्तारलाई तिब्रता दिने भएको छ |
छिट्टै अफ्रिकी मुलुकहरु युगाण्डाको राजधानी कम्पला, केन्याको राजधानी नाइरोवी र ताञ्जानियाको राजधानी दारेसलाममा पनि लक्जरी होटल सञ्चालनमा ल्याउने राहुल चौधरीले बताएका छन् ।
अहिले यो समूहले अहिले १२ देशका ५९ ठाउँमा ७९ वटा लक्जरी होटल सञ्चालनमा ल्याइसकेको छ ।
यो समूहले विश्वकै चर्चित बहुराष्ट्रिय होटल ब्रान्ड ताज प्यालेस, अलिला, जेट विङ, द र्फम लगायतसँग सहकार्य गरी विभिन्न मुलुकमा होटल सञ्चालन गरिरहेको छ ।
चौधरी समूहको आफ्नै होटल ब्रान्ड भने जिंक एन्ड र्फन हो |
यो समूहले कुनै होटल आफ्नै ब्रान्डमा पनि सञ्चालन गरेको छ ।
नेपालको चितवनमा हालैमात्र साततारे स्तरको मेघौली सराई जंगल रिसोर्ट सञ्चालन ल्याएको छ |
करिव ७० करोड रुपैयाँ लगानी गरिएको यस होलटमा ताज सफारीले व्यवस्थापन सम्हालेको छ ।
यो समूहले ललितपुरको कुपण्डोल हाइटमा सञ्चालित होटल समिटको स्वामित्व समेत खरिद गरेको छ |
यो होटललाई नेपालकै लक्जरी बुटिक होटलमा स्तरोन्नती गरिँदै छ ।
ललितपुरकै झम्सिखेलमा चारतारे र चितवनको भरतपुरमा बिजनेश होटल खोल्ने अन्तिम तयारीमा यो समूह छ |
दुबै ठाउँमा होटलका भवनहरू तयार भइसकेका छन् ।
﻿
﻿
१४ असार, काठमाडौं |
विनाशकारी भूकम्प र भारतीय नाकाबन्दीले सुस्ताएको नेपाली पर्यटन विस्तारै जुर्मुराउन थालेको छ |
अध्यागमन विभागको पछिल्लो तथ्यांकले नेपालमा पर्यटक आगमन बढ्न थालेको देखाएको हो ।
अंग्रेजी वर्ष सन् २०१६ को पहिलो पाँच महिनामा २ लाख ३५ हजार ७२४ विदेशी पर्यटक नेपाल भित्रिएका छन् |
गत वर्षको सोही अवधिमा २ लाख ५९ हजार ६१२ पर्यटक नेपाल आएका थिए ।
गत अप्रिलको अन्तिमतिर भूकम्प गएपछि मे महिना पुरै प्रभावित भयो |
भूकम्प लगत्तै सुरु भएको मधेश आन्दोलन र भारतीय नाकाबन्दीले सन् २०१५ पर्यटनका लागि निरासाजनक बन्यो |
गएको वर्ष पर्यटक आगमन एक तिहाईले घटेको अध्यागमन विभागले जनाएको छ ।
नयाँ वर्षको सुरुवातसँग पर्यटनमा आशाको किरण देखिएको पर्यटन व्यवसायी बताउँछन् |
सामान्य अवस्था रहेको २०१५ को जनवरीमा ३८ हजार ६१६ पर्यटक नेपाल भित्रिएका थिए |
नाकाबन्दीबाट भर्खरै छुटकरा पाएको २०१६ को जनवरीमा ३३ हजार ३६२ पर्यटक नेपाल भ्रमणमा आएका छन् ।
नेपाल भित्रिएका पर्यटक
महिना
सन् २०१५
सन् २०१६
जनवरी
 ३८६१६
३३३६२
फेबुअरी
५८५२३
४४८१०
मार्च
७९१८७
५७८७४
 अप्रिल
 ६५७२९
५४३८०
मे
१७५६९
४५२९८
जम्मा
२,५९,६१२
२,३५,७२४
स्रोत : अध्यागमन विभाग
फेबुअरीमा ४४ हजार, मार्चमा ५७ हजार र अप्रिलमा ५४ हजार पर्यटक नेपाल भित्रिएका छन् |
२०१५ को फेबुअरी, मार्च र अप्रिलमा यो संख्या क्रमशः ५८ हजार, ७९ हजार र ६५ हजार रहेको थियो |
अध्यागमनको तथ्यांकले पर्यटक आगमन भूकम्प र नाकाबन्दीअघिकै अवस्थामा फर्किन थालेको इँगित गर्छ ।
गत वर्षको मे महिना भूकम्पको चरम चपेटामा पर्‍यो |
त्यतिबेला १७ हजार ५६९ पर्यटकमात्र नेपाल प्रवेश गरेका थिए |
एक वर्ष पछाडिको मे महिनामा पर्यटकको संख्या ४५ हजार २९८ पुगेको छ |
जुन २०१४ मे महिनामा भित्रिएका पर्यटकको संख्या भन्दा केही कम हो ।
समिक्षा अवधिमा भारतीय पर्यटकको आगमन बढेको तथ्यांकले देखाउँछ |
सन् २०१५ को पहिलो पाँच महिनामा ३४ हजार २०७ भारतीय पर्यटक भित्रिएकोमा यो वर्षको सोही अवधिमा ४८ हजार ५१२ पर्यटक भित्रिएका छन् |
भूकम्पपछिको राहत वितरणमा धेरै भारतीयहरु नेपाल भित्रिएका थिए ।
गत वर्षको पहिलो पाँच महिनामा ४५ हजार ६४३ चिनियाँ पर्यटक नेपाल भ्रमणमा आएकोमा यस वर्ष यो संख्या घटेर २७ हजार २१२ मा खुम्चिन पुगेको छ |
छिमेकी मुलुक चीन र भारतबाट नेपालमा सबैभन्दा बढी पर्यटक आउने गरेका छन् ।

﻿
१५ असार, बाबियाचौर (म्याग्दी) |
म्याग्दीको मुदी गाविसमा पर्ने धौलागिरि आधार शिविर क्षेत्रबाट डेढ महिनाअघि हराएका विदेशी पर्यटकका बारेमा सूचना दिनेलाई इनामको घोषणा गरिएको छ ।
जेठ २ गतेदेखि सम्र्पकविहीन नेदरल्यान्डका कृस्टियन उइन्सललाई भेटाउनेलाई पाँच लाख रुपैयाँ पुरस्कार दिने घोषणा गरिएको हो |
प्रहरी, पर्यटन व्यवसायी, स्थानीय बासिन्दा, हेलिकप्टर र तालिमप्राप्त कुकुर परिचालन गरेर उइन्सलको खोजी गरिए पनि कुनै पत्तो लागेको छैन ।
उइन्सलको खोजीका लागि म्याग्दीमा आएका उनका परिवारका सदस्य र आफन्तले उनको बारेमा सूचना दिनेलाई पाँच सय डलर पुरस्कार दिने बताएका छन् |
धौलागिरि आधार शिविरबाट तल इटली आधार शिविर फर्कने क्रममा उइन्सल बेपत्ता भएका थिए |
स्नोयी होराइजन ट्रेकिङ कम्पनीमार्फत उनी वैशाखको २० गते धौलागिरि बेसक्याम्प पुगेका थिए ।

﻿
१८ असार, पोखरा |
कास्कीको लेखनाथमा रहेको पर्यटकीय रुपातालको अस्तित्व संकटमा परेको छ |
कास्कीको लेखनाथ, रुपाकोट, हंसपुरको सिरान र माझठानाको केही भागले छोएको यो रुपाताल प्राकृतिक र मानवीय अतिक्रमणका कारण संकटमा परेको हो ।
सूर्यको किरणसँगै रुपातालको पानीले रुप फेरिरहने र त्यो फेरिएको रुप सुन्दर देखिने भएकाले रुपाताल नाम राखिएपनि अहिले यसको सौन्दर्य खस्किँदै गएको स्थानीय बताउँछन् |
प्राकृतिक र मानवीय अतिक्रमणका क्रममा रुपाताल फोहोर र दुर्गन्धित बन्दै गएपछि यसको सौन्दर्य पनि खस्कदै गएको उनीहरुको गुनासो छ ।
सौन्दर्य मात्रै हैन प्राकृतिक तथा मानवीय अतिक्रमणका कारण रुपातालको आकार पनि साँघुरिएको छ |
नापी विभागको २०३२ सालको तथ्यांकअनुसार रुपातालको क्षेत्रफल १३५ हेक्टर थियो |
तर अहिले यो करीब एक सय हेक्टरमा साँघुरिएको छ ।
रुपातालको आकार मात्रै साँघुरिएको छैन सतह पनि पुरिँदै आएको छ |
पछिल्लो १० वर्षमा झण्डै एक तिहाई गहिराइ पुरिएको स्थानीयले बताएका छन् |
१० वर्षअघी रुपाताल बटुको आकारमा थियो, अहिले थाल आकारमा परिणत भएको छ-तालको आकार र गहिराई घट्दै गएर रुपाताल थाल आकारमा परिणत भएको छ ।
रुपाताल पुर्नस्थापना तथा मत्स्य पालन सहकारी संस्थाका अध्यक्ष कुलप्रसाद अधिकारीले भने,-‘दश वर्षअघि तालको गहिराई कम गहिरो ठाउँमा साढे ४ मिटर र सबैभन्दा गहिरो ठाउँमा ९ मिटरसम्म थियो, तर अहिले यो घटेर कम गहिरो ठाउँमा २.७४ मिटर र सबैभन्दा गहिरो ठाउँमा साढे ४ मिटरमा झरेको छ ।’
यहि रफ्तारमा ताल पुरिने र साँघुरिने हो भने अबको १० वर्षमै ताल संकटमा पर्ने र २०/२५ वर्षमा तालको नाम निशाना मेटिने उनको चेतावनी छ ।
तालको माथिल्लो क्षेत्रमा खेती गरिदा त्यो भाग कमलो हुने र बर्खाको समयमा त्यहि माटो भेलसँगै बगेर तालमा झरेर ताल पुरिएको संस्थाको बुझाइ छ |
रुपातालको माथिल्लो क्षेत्रमा अमरसिद्ध मावि पचभैया, आनन्दज्योति मावि र तालवेशी मावि विर्ताकोचौरको जग्गा रहेको छ |
ति विद्यालयहरुले खेती गर्नका लागि जग्गा ठेक्कामा दिएका छन् ।
ठेकेदारले लापर्वाहीपूर्वक खेती गर्नेगरेको संस्थाको आरोप छ |
जसका कारण वर्षेनी माटो बगेर तालमा आउने र सोही कारण ताल पुरिएको उसको तर्क छ |
त्यस्तै, हरेक वर्ष तालको सतह घटेको र आकार पनि खुम्चिँदै जाँदा जग्गा ठेकेदारले तालको जग्गा अतिक्रमण गरेर खेती गर्नेगरेका छन् ।
अतिक्रमण रोकेर ताल संरक्षण गर्न संस्था डेलिगेसन पनि गएको छ |
३ जना प्रमुख जिल्ला अधिकारी र स्थानीय विकास अधिकारीलाई समेत भेटेर ज्ञापन पत्र बुझाएपनि कसैलेपनि चासो नदेखाएको संस्थाका अध्यक्ष अधिकारीले गुनासो गरे ।
हालका प्रजिअ हरिप्रसाद मैनालीलाई पनि भेटेर भनिसकेको बताउँदै उनले भने,-‘हामीले तालको अवस्था र समाधानका उपायसहितको ज्ञापनपत्र बुझाइसकेका छौं, सीडीओले पनि चासो दिनुभएन ।’ प्रजिअले चासो नदिएपछि प्रधानमन्त्रीलाई समेत ज्ञापनपत्र पठाइएको तर प्रतिक्रिया नआएको उनले बताए ।
ताल संरक्षण गर्ने हो भने तालमा बाँध बाँध्नुपर्ने संस्थाको भनाइ छ |
व्यवस्थित बाँध बाँधेर माथिल्लो क्षेत्रमा खेती गर्न रोक्ने हो भने धेरै हदसम्म ताल संरक्षण हुने संस्थाका अध्यक्ष अधिकारी बताउँछन् ।
त्यस्तै, पुरिदै गएको तालको भाग जोगाउन पुरिएका ठाउँहरुबाट माटो लैजानेलाई निःशुल्क माटो उपलब्ध गराउने पनि संस्थाले जनाएको छ |
यद्यपी माटो लैजानकै लागि भने कसैलेपनि सम्पर्क नगरेको संस्थाका अध्यक्ष अधिकारीले बताए ।
रुपाताल संरक्षणका लागि पछिल्लो समयमा विश्व वैंकले चासो देखाएको संस्थाले जनाएको छ |
केही समयअघि अवलोकनमा आएको विश्व वैंकका प्रतिनीधिले संरक्षणमा भूमिका खेल्ने आश्वासन दिएर फर्केको संस्थाका अध्यक्ष अधिकारीले बताए ।
माछाका लागि प्रख्यात
रुपाताल सौन्दर्यका लागि मात्रै हैन माछाका लागि पनि प्रख्यात छ |
रुपाको माछा स्वादिलो हुने माछाका पारखीहरु बताउँछन् |
त्यसैले होला दैनिक सयौं व्यक्ति माछाको स्वाद लिन रुपाताल किनार पुग्छन् ।

अझ सार्वजनिक बिदा र शनिबारका दिन त रुपाताल किनारमा माछा खान जानेको भीड नै लाग्ने गर्छ ।  माछा पारखीको संख्या बढ्दै गएपछि रुपाताल किनार तथा नजिकका डाँडामा १४ वटा पर्यटकीय होटलहरु बनिसकेका छन् |
त्यहाँ होटल बन्ने क्रम निरन्तर बढ्दो छ ।
रुपातालमा माछा उत्पादनका हिसाबले पनि अग्रणी छ |
पोखरा र लेखनाथमा उत्पादित माछाको एकतिहाई भन्दा बढी माग रुपातालकै माछाले धान्ने गरेको रुपाताल पुनर्स्थापना तथा मत्स्यपालन संस्थाका अध्यक्ष कुलप्रसाद अधिकारीले बताए ।
सरदरमा दैनिक एकसय ५० किलो भन्दा बढी माछा झिक्ने गरिएको उनले जानकारी दिदै भने,-‘कहिले ६०-७० केजी मात्र पनि पर्छ, कहिले १ हजार २ सय केजीसम्म पनि एकैदिन परेको रेकर्ड छ ।’
रुपाताल डुंगा सयरका लागि पनि प्रख्यात छ |
डुंगा सयर गर्न प्राय युवा जोडी त्यहाँ पुग्ने गरेको स्थानिय बताउँछन् |
खास गरेर मायालु जोडीका लागि डेटिङ्ग स्पटका रुपमा समेत रुपाताल प्रमुख गन्तव्यका रुपमा परिचित छ ।
डुंगा सयरका लागि संस्थाले १९ वटा डुंगा सञ्चालन गर्दै आएको छ |
स्विमिङ र फिसिङका लागि पनि रुपातालमा पर्यटक पुग्ने गरेको पर्यटन ब्यबसायी दामोदरभक्त थापाले बताए |
उनका अनुसार रुपातालको माछाको माग अत्यधिक भएपनि उत्पादन माग अनुसार हुन नसकेको बताए ।
﻿
१९ असार, खोटाङ |
खोटाङको दक्षिणी क्षेत्रमा पर्ने थामखर्क विमानस्थलमा उडान स्थगित भएको छ |
लगातारको वर्षासँगै मौसममा खराबी आएपछि आउँदो असोजसम्मका लागि उडान स्थगित गरिएको हो ।
केही दिनदेखि लगातार वर्षा भएपछि नागरिक उड्डयन मन्त्रालयले पत्र पठाएर उडान स्थगन गर्न निर्देशन दिएको विमानस्थलका स्टेसन इन्चार्ज नरेन्द्र उदासले जानकारी दिए |
नेपाल एयरलायन्सको विमानले साताको मंगलबार र शनिबार थामखर्क–काठमाडाैं तथा शनिबार एक दिन थामखर्क-विराटनगरका लागि उडान भर्दै आएको थियो ।
उडान स्थगित भएपछि दक्षिणी क्षेत्रका २० गाविससहित छिमेकी जिल्ला भोजपुरका सर्वसाधारणसमेत मर्कामा परेका छन् |
यातायातको सुविधा नपुगेको त्यस क्षेत्रमा विमानस्थलसमेत अवरुद्ध भएपछि सर्वसाधारण मर्कामा परेका हुन् ।
नागरिक उड्डयन प्राधिकरणकोे ९ करोड २५ लाख २९ हजार रूपैयाँ सहयोगमा विमानस्थल कालोपत्र गर्ने भनिए पनि हालसम्म कुनै काम सुरु भएको छैन ।
विसं २०५६ बाट दक्षिणी क्षेत्रका सर्वसाधारणलाई लक्ष्य गरेर उडान सुरु गरिएको विमानस्थल हालसम्म कालोपत्र नहुँदा हिउँद महिनामा मात्र सञ्चालन हुँदै आएको छ ।
गत साल विस्तृत सर्भेक्षण गरिएको विमानस्थलको कालोपत्रका लागि यस वर्ष मन्त्रालयबाट साढे पाँच करोड रूपैयाँ बजेट छुट्याइएको छ |
दुई निर्वाचन क्षेत्र रहेको खोटाङमा थामखर्क बाहेक क्षेत्र नम्बर १ मा लामीडाँडा र क्षेत्र नम्बर २ मा खानीडाँडा विमानस्थल रहेका छन् |
रासस

﻿
२२ असार, काठमाडौं |
चिनियाँ जहाज निर्माता कम्पनी एभिक इन्टरनेशनल होल्डिङ्सको ठूलो प्राविधिक टोली नेपालमा आएर मोडर्न आर्क (एमए) ६० जहाज मर्मत सम्भार गरेको छ ।
चीनबाट आएका ९ जना इञ्जिनियर र एक जना एक्चुअरीले १० दिन लगाएर जहाजको एयर फ्रेम, इञ्जिन र कन्ट्रोल सिष्टम मर्मत गरेका हुन् |
यो जहाज हरेक दुई वर्षमा सर्भिसिङ गर्नुपर्ने हुन्छ ।
राष्ट्रिय ध्वजावाहक नेपाल एयरलाइन्सले दुई वर्षअघि चीनबाट ५६ सिट क्षमताको एमए ६० जहाज नेपाल ल्याएको थियो |
यो जहाज चीनले नेपाललाई अनुदान सहयोग गरेको हो ।
नेपाल सरकारले आन्तरिक उडानका लागि चीनबाट ६ वटा विमान ल्याउने सम्झौता गरेको छ |
चीनले दुईवटा अनुदान र ४ वटा सहुलियत ऋणमा नेपाल एयरलाइन्सलाई जहाज उपलब्ध गराउन लागेको हो ।
जसमध्ये अनुदान सहयोगका दुईवटा एमए ६० र वाई १२ ई जहाज नेपाल आएर व्यवसायिक उडान भरिरहेका छन् |
बाँकी एउटा एमए ६० र ३ वटा वाई १२ ई विमान ल्याउन बाँकी छ |
वाई १२ ई १८ सिट क्षमताको हो ।
चीनबाट ल्याएका जहाज निगमलाई घाँणो बन्दै आएका छन् |
यी जहाजबाट आम्दानी भन्दा सञ्चालन खर्च बढी भएपछि निगमलाई चिनियाँ जहाज निल्नु न ओकल्नु भएका छन् ।
चीनबाट ल्याएको एमए ६० जहाज उड्ने भन्दा ग्राउन्डेड बढी भइरहेको छ |
महंगो पार्टपुर्जा, चर्को इन्स्योरेन्स, जहाज विगि्रदा मर्मतका लागि चीनले खासै चासो नदिनु लगायतका कारणले निगम समस्यामा पर्दै आएको छ ।

﻿
२३ असार, काठमाडौं |
बिहीबार बिहान चरा ठोक्किएर ग्राउन्डेड भएको नेपाल वायुसेवा निगमको जहाज मर्मत गर्न १ साता लाग्ने भएको छ |
त्रिभुवन अन्तर्राष्ट्रिय विमानस्थलबाट एयरबस ३२० जहाज विहान १०:०५ बजे हङकङका लागि उड्न धावनमार्गमा गुडिरहेका बेला चरा आएर ठोक्किएको थियो ।
चरा ठोक्किएपछि जहाजलाई आकस्मिक रूपमा रोकिएको थियो |
जहाजमा ५८ प्यासेञ्जर र ८ जना चालक दलका सदस्यहरु रहेका थिए |
विमानमा सवार सबै सकुसल रहेको निगमले जनाएको छ ।
चरा ठोक्किएपछि जहाजको इञ्जिनमा समस्या आएको छ |
अहिले त्रिभुवन विमानस्थलमा ग्राउन्डेड छ |
जहाज मर्मत गर्नका लागि एक साता लाग्ने निगमले जनाएको छ ।
उडिसकेको जहाज चरा ठोक्किएर ग्राउन्डेड भएपछि निगमले अर्को एयरबस ३२० जहाजबाट यात्रुलाई हङकङ उडाएको छ |
यसअघि पनि त्रिभुवन विमानस्थलमा पटक-पटक आन्तरिक तथा अन्तर्राष्ट्रिय उडान गर्ने जहाजहरु चरासँग ठोक्किएका छन् ।
निगमसँग अन्तर्राष्ट्रिय उडानका लागि दुईवटा एयरबस ए३२०-२०० र दुईवटा बोइङ ७५७ जहाज रहेका छन् |
जसमध्ये एउटा बोइङको एउटा इञ्जिन बनाउनै नमिल्ने गरी बिग्रिएपछि ग्राउन्डेड अवस्थामा छ |
जसलाई निगमले कवाडीमा बिक्री गर्ने योजना बनाएको छ ।
निगमले तीनवटा जहाजबाट तालिका बनाएर अन्तर्राष्ट्रिय उडान उडान भरिरहेको थियो ।  तीनवटा जहाजमध्ये बिहीबार एउटा एयरबस ग्राउन्डेड भएपछि दूईवटा जहाजबाट उडान भर्नुपर्ने अवस्था भएको छ ।
निगले अहिले ५ देशका ७ गन्तव्यमा उडान भर्दै आएको छ |
निगमले भारतको दिल्ली, मुम्बई, बैंग्लौर, बैंकक, हङकङ, दोहा, मलेसियामा उडान भर्दै आएको छ |
छिट्टै दुबई र चीनको ग्वञ्झाओमा उडान सुरु गर्ने तयारीमा निगम छ ।

﻿
२५ असार, फलेवास (पर्वत) |
यहाँको एक प्रसिद्ध धार्मिक एवम् पर्यटकीयस्थल चिसापानी लेक पुग्ने पदमार्ग निर्माण भएको छ |
समुद्री सतहदेखि झन्डै दुईहजार ३०० मिटरको उचाइमा अवस्थित पर्वतको लुङ्खुदेउरालीमा रहेको चिसापानी लेकमा पुग्ने पदमार्ग निर्माण गरिएको हो ।

पर्यटन कार्यालय पोखराको १० लाख सहयोग र दुई लाख रूपैयाँ बराबरको स्थानीयवासीको श्रमदानमा पदमार्ग निर्माण सम्पन्न भएको हो |
चैतदेखि सुरु भएको निर्माणकार्य यसै साता सम्पन्न भएको चिसापानी महासीला पर्यटन पूर्वाधार क्षेत्र विकास कार्यक्रमका अध्यक्ष जीवन ठकुरीले जानकारी दिए ।
जिल्लाको उच्चस्थानमा अवस्थित चिसापानी लेकमा बाइसे चौबिसे राज्यका पालामा निर्माण भएको कालिका मन्दिर रहेको छ |
स्थानीयवासी ठकुरी वंशजले स्थापना गरेको उक्त मन्दिरको धार्मिक एवम् ऐतिहासिक पृष्ठभूमिका कारण पश्चिमाञ्चल क्षेत्रमै प्रख्यात रहेको छ ।
उक्त क्षेत्रको प्रवद्र्धनका साथै दक्षिण क्षेत्रमा आउने आन्तरिक तथा बाह्य पर्यटकलाई चिसापानी लेकमा पुग्न सहज होस् भन्ने उद्देश्यले पदमार्ग निर्माण गरिएको अध्यक्ष ठकुरीले बताए ।
चिसापानी महासीला पर्यटन पूर्वाधार क्षेत्र विकास कार्यक्रम अन्तर्गत तयार गरिएको गुरुयोजनाको पहिलो चरणमा पदमार्ग निर्माण गरिएको हो |
घना जङ्गलको बीचमा रहेको उक्त चिसापानी लेकको पर्यटन प्रवद्र्धन गर्ने उद्देश्यले गुरुयोजना निर्माण गरी काम गरिएको बताइएको छ ।
त्यसैगरी भ्यू टावर निर्माण, कालिका मन्दिरको पुनःनिर्माण, जैविक विविधताको संरक्षण तथा प्रवद्र्धन, लोपोन्मुख प्रजातिका जडीबुटी संरक्षण अभियान पनि सुरु भएको छ ।
तीन करोडको गुरुयोजना अन्तर्गत आगामी आर्थिक वर्षमा अन्य भौतिक पूर्वाधार निर्माणका काम गरिने बताइएको छ ।
चिसापानी लेकवाट पर्वत सदरमुकाम कुश्मा बजारलगायत झन्डै तीन दर्जन गाविस, पाल्पाको श्रीनगर, गुल्मी, स्याङ्जा, बागलुङ र म्याग्दी जिल्ला सदमुकाम प्रत्यक्ष रुपमा अवलोकन गर्न सकिन्छ ।
त्यस्तै अन्नपूर्ण, माछापुच्छ«े, धौलागिरी लगायतका झन्डै एक दर्जन हिमशृृङ्लासमेत देख्न सकिन्छ |
बिहान सूर्योदय र साँझको सूर्यास्त हेर्नका लागि पनि आन्तरिक तथा बाह्य पर्यटक चिसापानी लेकमा पुग्ने गरेको अध्यक्ष ठकुरीले जानकारी दिए ।
सोसँगै विश्वकै ठूलो महासीला रहेको लङ्ंखुदेउरालीमा महासीला परिक्रमा गर्नका लागि बाटो पनि निर्माण गरिएको छ |
जिल्ला विकास समिति पर्वतको रु एक लाख सहयोगमा महासीला परिक्रमा मार्ग निर्माण गरिएको बताइएको छ ।

﻿
२८ असार, काठमाडौं |
संस्कृति, पर्यटन तथा नागरिक उड्डयनमन्त्री आनन्दप्रसाद पोखरेलले विश्वकै सर्वोच्च सगरमाथा, होचो केचना, १२३ भाषाभाषी तथा जताततै सुन्दरताले भरिपूर्ण हाम्रो नेपाल पर्यटनको क्षेत्रलाई विकास गर्ने कच्चापदार्थका रुपमा रहेको बताउनुभएको छ ।
नेपाल पर्यटन मजदुर सङ्घले आफ्ना मजदुरलाई उच्च हिमाली जोखिम र नेतृत्वसम्बन्धी अभिमुखीकरण तालिमको उद्घाटन गर्दै उनले भने- ‘पर्यटन क्षेत्रको कच्चापदार्थका रुपमा रहेको सुन्दर हिमाल, पहाड, तराई, नदीनाला, जनजातिको १२३ भाषाभाषी हामीले कतैबाट खरिद गर्नु पर्दैन्, हाम्रो आथिक विकासको आधार नै यही हो ।’
उच्च हिमाली क्षेत्रको भ्रमण तथा सगरमाथाको आरोहणमा आउने विदेशी पर्यटकलाई सुरक्षाको अनुभूति दिलाउने तर्फ पर्यटन व्यवसायी तथा मजदुरले जोड दिनुपर्ने औँल्याउँदै जोखिम मोलेर काम गर्ने मजदुरलाई व्यवसायीले शोषण गर्न नहुने तथा उनीहरुलाई पनि प्रोत्साहन दिनुपर्नेमा मन्त्री पोखरेलको जोड थियो ।
नेपाल ट्रेड युनियन महासङ्घका महासचिव जनक चौधरीले विश्वका अन्य मुलुकका श्रमिकले बटुलेको श्रम तथा उनीहरुको अनुभव सेयर गरेर हाम्रो सीप र दक्षता बढाउनुपर्ने चर्चा गरे ।
नेपाल ट्रेड युनियन काँग्रेसका कोषाध्यक्ष देवेन्द्र कुँवरले पर्यटन क्षेत्रको विकासका लागि सरकार, श्रमजीवी तथा व्यवसायीको साझा धारणा तयार गरी अगाडि बढ्नुपर्ने बताए ।
टानका अध्यक्ष चन्द्र रिजालले तालिम लिएका मजदुरले आफूले प्राप्त गरेको सीप ब्यवहारमा उतार्नुपर्ने बताए ।
नेपाल पर्यटन श्रमिक सङ्घका अध्यक्ष कपिल पाण्डे, कार्यक्रम संयोजक फुर्वा शेर्पा, पर्यटन व्यवसायी रामबहादुर श्रेष्ठलगायतका वक्ताले पर्यटन व्यवसायको विकास, व्यवसायी र मजदुरको भूमिकामाथि प्रकाश पार्रेका थिए |
रासस
﻿
काठमाडौं |
बानथाई रेष्टुराँले महाराजगञ्जमा शाखा स्थापना गरेको छ |
बानथाईको शाखा बुधवारदेखि सञ्चालनमा आएको हो |
सो रेष्टुराँको नेपालका लागि थाई राजदुत भुट्टी भुट्टीसन्टले उद्दघाटन गरे ।
सो अवसरमा उनले नेपालमा थाई खानाहरु लोकप्रिय बनदै गएको बताए |
रेष्टुराँमा थाई खानाका विभिन्न परिकारहरु उपलब्ध हुने बताइएको छ ।
सस्तो,गुणस्तरीय तथा स्वास्थ्यबर्दक खाना उपलब्ध गराउने रेष्टुराँको उद्देश्य भएको बताइएको छ |
नेपालमा थाइ खानाको बढ्दो मागलाई ध्यानमा  राख्दै रेष्टुराँ खोलेको सञ्चालक गणेश ढकालले जानकारी दिए ।
सो रेष्टुराँको क्षकता १ सय ४० जनाको छ |
साथै रेष्टुराँमा ४ ओटा बैठक कक्ष छन् |
रेष्टुराँमा पार्किङको सुविधा समेत छ |
विशेषत थाइल्याण्डमा हुने रेष्टुराँहरुकै डिजाइनमा सो रेष्टुराँ बनाइएको छ ।
बान थाईमा खानाका लागि आवश्यक सामानहरु थाइल्याण्डबाट ल्याइने बताइएको छ |
त्यस्तै भक्तपुरमा रहेको आफ्नै अर्गानिक फार्ममा उत्पादित तरकारीहरु प्रयोग गर्ने सञ्चालक ढकालले जानकारी दिए ।
ढकालको दरबारमार्गको रोयल थाइ अष्ट्रिच रेष्टराँ, तीनकुनेको रोयल ब्यांक्वेट र नयाँ बानेश्वरको थाई रेष्टुराँमा समेत लगानी रहेको बताइएको छ ।


﻿
२९ असार, काठमाडौं |
राजधानीको महाराजगञ्जमा बुधबारदेखि बानथाई रेष्टुरेन्टको शाखा सञ्चालनमा आएको छ |
रेष्टुरेन्टमा टिपिकल थाई फुडमात्र खान पाइन्छ ।
दरबारमार्गमा लामो समयदेखि बानथाई रेष्टुरेन्ट सञ्चालनमा छ |
यसैको दोस्रो शाखाका रुपमा महाराजगञ्जको अमेरिकन एम्बेसी अगाडि नयाँ रेष्टुरेन्ट खोलिएको हो |
नेपालमा थाई फुडको माग बढ्दै गएपछि बानथाईको शाखा विस्तार गरेको सञ्चालक गणेश ढकालको भनाई छ ।
रेष्टुरेन्टमा सुलभ मूल्यमा गुणस्तरीय हेल्दी थाई खाना खुवाइने छ |
थाई खानका लािग चाहिले सबै सामान थाइल्यान्डबाट ल्याउने गरेको सञ्चालक ढकालले बताए |
त्यस्तै, भक्तपुरमा रहेको आफ्नै अर्गानिक फार्ममा उत्पादित तरकारी रेष्टुरेन्टमा प्रयोग हुन्छ ।
नयाँ रेष्टुरेन्टमा १४० जनाले एकैसाथ थाई स्वाद लिन सक्नेछन् |
साथै, रेष्टुरेन्टमा ४ वटा मिटिङ रुमहरु पनि रहेका छन् |
पार्किङको राम्रै सुविधा छ |
रेष्टुरेन्टमा २४ वटा गाडी पार्किङ गर्न सकिने ढकालले बताए ।

रेष्टुरेन्टको खनाको मेनु धेरै महंगो छैन् |
न्यूनतम १८० देखि अधिकतम १५०० रुपैयासम्मका खानाका परिकारहरु रेष्टुरेन्टमा उपलब्ध छ ।
ढकालले दरबारमार्गमै रोयल थाई अष्ट्रिच रेष्टुरेन्ट पनि सञ्चालन गरिरहेका छन् |
उनको नयाँ बानेश्वर चोकमा अर्को थाई रेष्टुरेन्ट सञ्चालनमा छ |
तीनकुनमा सञ्चालित रोयल ब्याङ्क्वेटमा पनि उनको लगाी छ ।
‘पछिल्लो समय कतिपय होटल तथा रेष्टुराँ बन्द भइरहेका बेलामा मैले भने व्यापार भन्दा सेवा दिने हिसावले बानथाई रेष्टुरेन्टको शाखा विस्तार गरेको हुँ’ ढकालले भने– ‘अहिलेसम्म ग्राहकहरुले गरेको मायाँका कारण यो स्थानसम्म आइपुगेको हुँ ।’

﻿
३० असार, काठमाडौँ |
एकसाता अगाडि  ग्राउन्डेड भएको नेपाल वायुसेवा निगमको बोइङ ७५७ विमान मर्मतपछि सञ्चालनमा आएको छ |
यो विमानले गएराति ११:४९ बजे यात्रु बोकेर मलेसिया उडान भरेको हो ।
बोइङ ७५७ जहाजको प्राविधिक मर्मतपछि उडान सुरू गरिसकेको निगमका प्रवक्ता रामहरि शर्माले जानकारी दिए |
प्राविधिक समस्या देखिएपछि यो विमान गत बिहीबारदेखि त्रिभुवन अन्तर्राष्ट्रिय विमानस्थलमा ग्राउन्डेड थियो ।
निगमको अर्को बोइङ ७५७ विमानको इञ्जिन नै मर्मत गर्न नसक्ने गरि बिग्रिएर ग्राउन्डेड छ |
यो विमान उडाउन नसक्ने भएपछि निगमले कबाडीमा बिक्री गर्ने तयारी थालेको छ |
दुबै बोइङ निगमका निकै पुराना जहाज हुन् ।
युरोपबाट हालै भित्राइको दुर्इवटा एयरबसमध्ये एउटा एयरबस पनि त्रिभुवन विमानस्थलमा ग्राउन्डेड छ |
गत शुक्रबार हङ्कङका लागि उड्ने क्रममा त्रिभुवन विमानस्थलको धावनमार्गमा चरा ठोक्किएपछि जहाजको दायाँ इन्जिनमा समस्या भएको थियो |
यो जहाज को इञ्जिन मर्मत गरेर २/३ दिनभित्र उडान सुरू गर्ने निगमले बताएको छ ।
अन्तर्राष्ट्रिय उडानका लागि निगमसँग ४ वटा विमान भएपनि तीनवटा जहाज ग्राउन्डेड हुँदा निगमले एक सातासम्म एउटामात्र जहाजले उडान भरिरहेको थियो |
बुधबार एउटा बोइङ मर्मत भएपछि दुर्इवटा जहाजबाट नियमित उडान हुनेछ ।
त्यसो त निगमले अान्तिरक उडानका लागि चीनबाट ल्याएको ५६ सिटको एमए ६० र १८ सिटको वार्इ १२ र्इ विमान पनि ग्राउन्डेड अवस्थामा छ |
निगमसँग अान्तरिक उडानका लागि दूर्इवटा ट्वीनअट्टर सहित ४ वटा विमान थिए |
तीनवटा विमान ग्राउन्डेड भएपछि निगमले एउटामात्र विमानबाट अान्तरिक उडान भरिरहेको छ |
निगमले उडान कटाैती गरेर अान्तरिक र अन्तर्राष्ट्रिय उडान भरिरहेको हो ।
निगमले अन्तर्राष्ट्रिय उडानका लागि दुर्इवटा वाइडबडी विमान खरिद गर्ने प्रकृया अगाडि बढाइसकेको छ |
दुर्इवटा वाइडबडी र दुर्इवटा न्यारोबडी विमान खरिद गर्ने तयारी गरिरहेको निगमले जापान, कोरियासहित युरोप तथा अष्ट्रेलियासम्म उडान भर्ने लक्ष्य राखेको छ ।

﻿
फाइल तस्बीर ।
३० असार, काठमाडौं |
पर्यटकीय सम्भावना भएका ठाउँमा स्तरीय होटल खोल्नका लागि सरकारले साधारण पुनरकर्जा उपलब्ध गराउने भएको छ |
राष्ट्र बैंकले आगमी वर्षको मौद्रिक नीतिमार्फत पर्यटकीय होटल खोल्न पुनरकर्जा उपलब्ध गराउन लागेको जनाएको छ ।
पर्यटीय सम्भवना भएर पनि तुलनात्मक रुपमा विकास हुन नसकेका स्थानमा सुविधा सम्पन्न होटल खोल्न चाहानेले पुनरकर्जाको सुविधा पाउनेछन् |
लगानीकर्तालाई पुनरकर्जा कति प्रतिशत ब्याजमा उपलब्ध गराउने भन्ने विषयमा भने मौद्रिक नीति मौन छ ।
खासगरी पर्यटकीय गन्तव्य पाथिभरा, माइपोखरी, हलेसी, लाङटाङ, स्वर्गद्धारी, माथिल्लो मुस्ताङ, गढीमाई,  जनकपुरधाम, रारा तथा खप्तड क्षेत्रमा होटल खोल्नेले पुनरकर्जा पाउनेछन् ।
यी क्षेत्रमा प्रशस्त पर्यटकीय सम्भवना भएपनि पर्यटन विकास हुन सकेको छैन |
सुविधायुक्त होटलहरु खुलेमा यी क्षेत्रमा पर्यटकको आकर्षण बढ्ने विश्वासमा राष्ट्र बैंक देखिएको छ ।
﻿
﻿काठमाडौं |
नेपाल वायु सेवा निगम (एनएसी)ले भदौ देखि संयुक्त अरव इमिरेट्स (दुवई) उडान शुरु गर्ने भएको छ |
भदौ २ गते देखि दुवई उडान भर्न लागिएको निगमका प्रवक्ता रामहरी शर्माले जानकारी दिए ।
उनका अनुसार दुवईमा रहेका नेपाली तथा त्यहाँबाट नेपाल आउन चाहने पर्यटकलाई लक्षित गर्दै उडान भर्न लागेको उनले बताए |
यसैगरी वैदेशिक रोजगारीमा जाने कामदारलाई समेत लक्षित गरी उडान शुरु गर्न लागिएको उनको भनाइ छ |
‘पछिल्लो समय दुवईको रोजगारीमा जाने नेपालीहरु बढी छन्,’ उनले भने, ‘सो गन्तव्यमा जाने तथा त्यहाँबाट आउने यात्रुको मागलाई पुरा गर्न दुवई उडान सञ्चालन गर्न लागेका हौं ।’
शर्माका अनुसार एनएसीको विमान त्रिभुवन विमानस्थलबाट राती ११ः३० मा उड्ने छ |
त्यस्तै सो विमान २ः५५ मा दुवई विमानस्थल पुग्ने छ |
त्यसैगरी दुवईबाट नेपालका लागि ४ः१० मा छुट्नेछ |
सो विमान नेपाल विहान १०ः१० मा आइपुग्ने बताइएको छ |
एनएसीले आइतवार, मंगलवार र बिहीवार गरी हप्तामा ३ दिन उडान भर्ने जानकारी दिएको छ ।
त्यस्तै दुवईको लागि एकतर्फी भाडा २५ हजार रुपैयाँ र दुईतर्फी भाडा ४२ हजार रुपैयाँ तोकिएको छ ।
﻿
काठमाडौं |
पछिल्लो समय विदेशी लगानीकर्ता नेपालमा होटल तथा रेष्टुराँ सञ्चालनमा आकर्षित भएको देखिन्छन् |
चालु आर्थिक बर्षको जेठसम्म उद्योग विभागमा दर्ता भएका होटल तथा रेष्टुराँको तथ्यांकले यस्तो देखाएको हो |
यस क्षेत्रमा लगानी गर्न सहज भएकोले पनि विदेशी लगानीकर्ता आकर्षित भएको उद्योग विभागका अनुमती शाखा अधिकृत रामप्रसाद लुइँटेलले जानकारी दिए ।
‘होटल रेष्टुराँ सानो लगानीमा पनि सञ्चालन गर्न सक्नुका साथै भौतिक पूर्वाधार त्यती आवश्यक नहुने भएकोले यसमा लगानी बढेको हो’ उनले भने |
त्यस्तै कतिपय उत्पादनमुलक उद्योगहरुमा विदेशी लगान्ी समेत प्रतिबन्ध भएकोले सहज उद्योगको रुपमा होटल रेष्टुराँ रोजेको बताइएको छ ।
विभागका अनुसार चालु आर्थिक बर्षमा उद्योग ९१ ओटा होटल तथा रेष्टुराँ सञ्चालनको स्वीकृति लिएका छन् |
सञ्चालनको स्वीकृति लिनेमध्ये अधिकांश होटल विदेशी लगानीका रहेको छ |
विभागका अनुसार चालु आवमा दर्ता भएकामध्ये ७६ ओटा होटल तथा रेष्टुराँ विदेशी लगानीका छन् |
त्यस्तै विदेशी लगानीमा पनि सवैभन्दा बढी चीनीयाँ लगानीकर्ता रहेको बताइएको छ ।
चालु आवमा दर्ता भएकामध्ये २ ओटा स्वदेशी तथा विदेशी लगानीका छन् |
अन्य १३ ओटा होटल तथा रेष्टुराँस्वदेशी लगानीका रहेको बताइएको छ |
जसमध्ये अधिकांश होटल तथा रेष्टुराँ काठमाडौं उपत्यकामा केन्द्रित छन् |
दर्ता भएकामध्ये ६० ओटा होटल तथा रेष्टुराँ काठमाडौंमा सञ्चालन गरिने भएको छ |
त्यस्तै १४ ओटा ललितपुरमा सञ्चालन गरिने छ |
अन्यले कास्की, चितवन तथा बैतडीलगायत जिल्लामा सञ्चालन गर्ने गरि स्वीकृति लिएका छन् ।
त्यस्तै दर्ता भएकामध्ये ८ ओटा ठूला लगानीका होटल रहेको लुइँटेलले जानकारी दिए |
ठूला लगानीका होटलहरुमा होटल ह्वाइट हाउस रिजेन्सी प्राली, सिजी होटल्स एण्ड रिसोर्टस प्रालि, सिजी होटल्स एण्ड रिसोर्टस प्रालि शाखा, टाइगर भिलेज होटल प्रालि, टाइगर फरेष्ट होटल प्रालिलगायत छन् ।
जसमध्ये होटल ह्वाइट हाउस रिजेन्सी प्राली बाँकेमा स्थापना गर्ने उद्देश्यका साथ विभागमा दर्ता भएको छ |
भरतविलास पराजुलीको लगानीमा दर्ता भएको होटलमा ४९ वेड संख्या र १ सय रेष्टुराँ सञ्चालन गरिने बताइएको छ |
साथै सो होटलले १ सय ४९ कर्मचारीलाई रोजगारी दिने छ |
त्यस्तै शिला चौधरी लगानीकर्ता रहेको ललितपुर ठेगाना रहेको सिजी होटल्स एण्ड रिसोर्टस प्रालि ३ सय बेड र ३ सय सिटको रेष्टुराँको क्षमता छ |
सो होटलले २ सय १० जनालाई रोजगारी दिने छ ।
सिजी होटल्स एण्ड रिसोर्टस प्रालि शाखा काठमाडौं १ सय ८० ओटा बेड, १ सय ८० रेष्टुरेन्टको सिटको छ |
जुन १ सय १ सय जना कर्मचारीलाई रोजगारी दिने उद्देश्यका साथ दर्ता भएको छ । टाइगर भिलेज होटल प्रालि रुपन्देही १ सय २० बेड संख्या ४८ सिटको रेष्टुँरा सहित सञ्चालनमा आउने तयारी गरेको छ |
यसले १ सय ४९ जनालाई रोजगारी दिने छ ।
त्यस्तै रुपन्देहीमा टाइगर फरेष्ट होटल प्रालि २ सय ५० बेड र ८८ ओटा सिटको रेष्टुराँ छ |
यसमा शतप्रतिशत नेपाली लगानी छ |
सो होटलबाट २ हजार ८ सय ५८ जनाले रोजगारी पाउने छन् ।
चालु आवमा दर्ता भएकामध्ये ५ ओटा मध्यम स्तर र ६९ ओटा साना स्केलका होटल रहेको विभागको तथ्यांकमा उल्लेख छ ।

﻿
३ असार, काठमाडौं |
राष्ट्रिय ध्वजावाहक नेपाल वायुसेवा निगमको ग्राउन्डेड एयरबस ३२० विमान मर्मतपछि उडान सुरु गरेको छ |
चरा ठोक्किएर ग्राउन्डेड भएको एयरबसले सोमबार विहान ११ः५३ बजे यात्रु बोकेर बैंकक उडेको हो ।
विमानको इञ्जिनमा समस्या देखिएपछि १२ दिन त्रिभुवन अन्तर्राष्ट्रिय विमानस्थलमा ग्राउन्डेड भयो |
एयरबसको इञ्जिन कम्पनीबाट प्राविधिकहरु आएर मर्मत गरेपछि विमान उडेको हो |
विमानले १२९ यात्रु लिएर बैंकक उडेको बताइएको छ ।
असार २३ गते विमान हङकङका लागि उड्न धावनमार्गमा गुडिरहेको बेला चरा आएर ठोक्किएपछि ग्राउन्डेड भएको थियो |
विमानमा सवार ५८ यात्रु र ८ चालक दलका सदस्य सबै सकुसल रहेका थिए ।
अन्तर्राष्ट्रिय उडान गर्ने चार जहाजमध्ये एउटा बोइङ मर्मत गर्न नसक्ने गरी बिग्रिएको छ |
एउटा बोइङ चरा ठोक्किएर ग्राउन्डेड भएपछि निगमले उडान तालिका घटाएको थियो |
यस बिचमा करिव एक साता अर्को बोइङ पनि बिग्रिएर ग्राउन्डेड भएको थियो ।

﻿
५ साउन, काठमाडौं |
भारतीय विमान कम्पनी जेट एयरवेज नेपालमा लगतार दुई वर्ष सबैभन्दा बढी पर्यटक भित्राउने कम्पनी बनेको छ |
दक्षिणी छिमेकी मुलुक भारतबाट सबैभन्दा बढी पर्यटक नेपाल घुम्न आउँछन् ।
भारतकै इन्डियन एयरलाइन्सलाई पछाडि पारेर जेट एयरवेज २०१४ र २०१५ मा बढी पर्यटक बोक्ने विमान कम्पनी बनेको हो |
२०१३ मा सबैभन्दा बढी पर्यटक भित्राउनेको सूचिमा इन्डियन एयरलाइन्स पहिलो थियो |
तर, २०१५ मा आइपुग्दा इन्डियन एयरलाइन्स पाँचौं नम्बरमा झरेको छ ।
गत वर्ष एयर अरेविया दोस्रो नम्बरमा उक्लिएको छ |
२०१४ मा एयर अरेविया तेस्रो नम्बरमा रहेको थियो |
नेपालको राष्ट्रिय ध्वजावाहक नेपाल वायुसेवा निगम (नेवानि) तेस्रो नम्बरमा आएको छ |
अघिल्लो वर्ष नेपाल एयरलाइन्स प्रमुख पाँचभित्र थिएन |
२०१४ मा दोस्रो नम्बरमा रहेको कतार एयरवेज २०१५ मा प्रमुख पाँच विमान कम्पनीभित्र पर्न सकेन ।
बढी पर्यटक भित्राउनेमा फ्लाई दुबई चौथो र इन्डियन एयरलाइन्स पाँचौं नम्बरमा रहेको पर्यटन मन्त्रालयको तथ्यांकले देखाउँछ ।
निगमले युरोपबाट दुईवटा एयरबस ३२० विमान थपेपछि बढी पर्यटक बोक्न थालेको हो |
निगमले २०१५ मा चारवटा विमानबाट अन्तर्राष्ट्रिय उडान गरी यात्रु बोक्यो |
त्यसअघि निगमले दुईवटा बोइङ ७५७ विमानबाट उडान भर्दै आएको थियो ।
अहिले नेपालमा स्वदेशी विदेशी दुई दर्जन बढी विमान कम्पनीले अन्तर्राष्ट्रिय उडान भर्दै आएका छन् |
जसमध्ये निगम, हिमालय एयरलाइन्स र बुद्ध एयरले नेपालबाट अन्तर्राष्ट्रिय उडान भर्दै आएका छन् |
हिमालयले हालैमात्र अन्तर्राष्ट्रिय उडान सुरु गरेको हो |
अहिले हिमालयले कतारको दोहामा दैनिक उडान भर्दै आएको छ ।

निगमसँग भएका चार विमानमध्ये एउटा बोइङ ७४७ विमानको इञ्जिन मर्मत गर्न नसक्ने गरी विग्रिएपछि बिक्री गर्न थालेको छ |
यही आर्थिक वर्षभित्र निगमले अन्तर्राष्ट्रिय उडानका लागि दुईवटा वाइडबडी विमान ल्याउने प्रकृया अगाडि बढाएको छ |
वाइडबडी विमान भित्राउने वित्तिकै दुईवटा न्यारोबडी विमान ल्याउने निगमको कार्ययोजना छ ।
विनासकारी भूकम्प र भारतीय नाकाबन्दीका कारण २०१५ मा पर्यटकको संख्या ३२ प्रतिशतले घट्यो |
त्यो समयमा अधिकांश कम्पनीले उडान कटौती गरेका थिए भने केही कम्पनीले उडान नै रोकेका थिए ।
पर्यटन मन्त्रालयका अनुसार २०१५ मा ५ लाख ३८ हजार ९ सय ७० पर्यटक नेपाल भ्रमणमा आए |
जबकी अघिल्लो वर्ष ७ लाख ९० हजार १ सय १८ पर्यटक नेपाल आएक थिए ।
पर्यटकको संख्या घटेपनि आम्दानी भने घटेको छैन् |
२०१५ मा पर्यटकबाट ४९ अर्ब ७८ करोड ८३ लाख रुपैयाँ आम्दानी भएको छ |
२०१४ मा पर्यटकबाट ४७ अर्ब १७ करोड ६९ लाख आम्दानी भएको थियो ।
समिक्षा वर्षमा पर्यटकको औषत खर्च पनि बढेको छ |
पर्यटन मन्त्रालयको तथ्यांकअनुसार यो वर्ष प्रतिपर्यटक प्रतिदिन औषत आम्दानी ६८.५७ अमेरिकी डलर पुगेको छ |
यस्तो आम्दानी २०१४ मा प्रतिपर्यटक ४८ डलरमात्र रहेको थियो ।
﻿
केहि बर्ष अघिसम्म दक्षिण एसियाका अन्य राष्ट्रले अविकसित अवस्थाको कुनै उदाहरण दिनुपरे आफ्नो अवस्थालाई भुटानसँग जोडेर विश्लेषण गरिरहेका हुन्थे |
शिक्षा, स्वास्थ्य, सडक होस अथवा पूर्वाधारका संरचना, भुटानको अवस्थासँग दाँजेर विकास नहुनुको स्तर मापन हुने गथ्र्यो |
परिस्थिती अब बदलिएको छ ।
पछिल्लो समय विकासका कतिपय मोडलका लागि भुटान आफै बलियो उदाहरण बन्न थालिसकेको छ |
भुटानको प्रतिस्पर्धा अब दक्षिण एसियासँग मात्र सिमित छैन |
विकासका हरेक आयाममा दक्षिण एसियाबाट बाहिर निस्केर सारा विश्वलाई भुटानले स्वागत गर्न थालिसकेको छ |
मतलब, दक्षिण एसियामा मात्र सिमित भुटानको परिचय यति फराकिलो बनिसकेको छ की सायद अब यो नाम त्यती नौलो मानिदैंन ।
करिब धेरै कुरा समान छन्, भुटान र नेपालका |
राजनीतिक रुपमा लामो समय नेपालले राजतन्त्रात्मक शासन भित्र रह्यो, भुटानमा अझै पनि त्यो कायम छ |
नेपालजस्तै संसदीय व्यवस्था कायम नै छ |
भुपरिवेष्ठित मुलुक अनि जैविक विविधता करिब उस्तै उस्तै छन् |
कृषिमा निर्भर अर्थतन्त्र दुवैका समान परिचय हुन् |
अझ भुटानमा पशुपालनको वर्चस्व छ |
पहाडै पहाडको बनोट, ७२ प्रतिशत वनजङ्गलले ओगटेको क्षेत्र भुटानका थप परिचय हुन् |
नेपाल पनि करिब यस्तै नै छ ।
विकासमा निकै पछाडी परेको भनिएको भुटान पछिल्लो समय भने पर्यटन र त्यहाँ रहेको जलस्रोतको उपयोग गरेर नेपाल आफैका लागि सबैभन्दा बलियो उदाहरण बनेको छ |
पर्यटन र जलस्रोत दुवै देशका अर्थतन्त्र सबल बनाउन सक्ने सम्भावनाका क्षेत्रका रुपमा धेरै अघिदेखि ब्याख्या हुँदै आएका छन् |
फरक यत्ति हो यस्ता स्रोत परिचालनको सम्भावनालाई भुटानले अधिकतम उपयोगको नीति अघि सारिसकेको छ |
त्यसैले त पर्यटनको क्षेत्रमा भुटानले आफ्नो विशिष्ट पहिचान मात्र बनाएको छैन, यसको अर्थतन्त्रलाई नै बलियो मोडमा ल्याइदिएको छ ।

‘हाई भ्यालु–लो भोलुम’पर्यटन
आफ्नो देशमा रहेका सम्पदा देखाउने लक्ष्यसहित भुटानले सन् १९७४ मा मात्र पर्यटन क्षेत्र खुला गरेको हो |
त्यतिबेला पनि त्यहाँको सरकार पर्यटनबाट त्यति उत्साहित भने थिएन |
भुटानको चिन्ता ‘मास टुरिजम’ले नकारात्मक असर पार्छ कि भन्ने थियो |
त्यसैले त्यतिबेलै भुटानले उच्च गुणस्तर सहितको कम सङ्ख्या सहितको ‘हाई भ्यालु–लो भोलुम’पर्यटन नीति अख्तियार गर्यो ।
त्यस लगत्तै पर्यटक भित्रने खास समयमा दैनिक न्युनतम दुई सय ५० डलर र लो सिजनमा न्युनतम दुई सय डलर प्रति पर्यटक खर्च गर्नेपर्ने नियम पनि भुटाले लागि ग¥यो |
जबकी यो मूल्य नेपालमा अहिले जम्मा प्रतिदिन पर्यटक खर्च ७० डलर मात्र रहेको छ ।
भुटानले प्याकेजमै दैनिक खर्चको व्यवस्था गरेको हो |
जसमा भिसा शूल्क, खाना, बसाई, यातायात र गाइड सेवा समेत जोडिएको छ |
यहिं दैनिक प्याकेजको खर्चबाट भुटानले एउटा गज्जबको योजना समेत कार्यान्वयन गरिरहेको छ |
प्रति पर्यटक प्राप्त हुने आम्दानी मध्यबाट केहि रकम निःशूल्क स्वास्थ्य तथा शिक्षाको लागि सरकारले प्रयोग गरिरहेको छ |
बाँकी रकम भने पर्यटकलाई सेवा उपलब्ध गराउने टुर अपरेटर्सलाई प्रदान गरिन्छ |
यो नीतीले कम खर्च गर्ने पर्यटकभन्दा धेरै खर्च गर्न सक्ने पर्यटकमात्र भुटान भित्रन थाले |
पर्यटनको गुणस्तर बढाउन यो निकै महत्वपूर्ण साबित बन्यो ।
भुटानले लागु गरेको पर्यटन नीति विश्वमै उसले सुरु गरेको ‘ग्रस नेसनल ह्याप्पीनेस’ अर्थात कुल गार्हस्थ्य खुशिपनको रणनीतिमा आधारित थियो |
विश्वभर कुल गार्हस्थ्य उत्पादनमा अर्थतन्त्रको मापन हुने प्रचलन भइरहेको अवस्थामा भुटानले पनि मापनको यो नयाँ आइडिया विश्वसामु ल्यायो |
यो रणनीतिमा समान आर्थिक विकास, वातावरण तथा सांस्कृतिक संरक्षण र असल शासनलाई भुटानले बढी जोड दियो ।
पर्यटनलाई यति धेरै नियमन गर्ने तर यसैबाट धेरै आम्दानी गर्न सक्ने विश्वको पहिलो देशका रुपमा भुटानलाई लिने गरिन्छ |
यति कडाई गर्दा गर्दै पनि भुटानलाई पछिल्लो समय एउटा समस्या आइलागेको छ |
खासगरी भारत, माल्दिभ्स र बङ्गलादेशका क्षेत्रीय पर्यटकको भुटान भ्रमण बढ्दै जानु उसका लागि एउटा चिन्ताको विषयजस्तै बनेको छ |
सन् २०१२ मा ५३ हजार क्षेत्रीय पर्यटकले भुटान भ्रमण गरेकोमा यो सङ्ख्या सन् २०१५ मा करिब दोब्बर बनेपछि भुटान दोधारमा परेको छ ।
क्षेत्रीय पर्यटकलाई भिसाको आवश्यकता नपर्ने तथा दैनिक खर्चको नियम लागु नहुने भएकोले पनि भुटानका लागि यस्ता पर्यटकको सङ्ख्या बढ्नु त्यति सकारात्मक बन्न सकेको छैन |
भुटान पछिल्लो समय यसबाट उत्पन्न समस्या समाधानको दिशामा अघि बढिरहेको छ ।


﻿
९ साउन, पोखरा |
ऐतिहासिक, पुरातात्विक एवम् धार्मिक महत्व बोकेको पोखराको छोरेपाटनस्थित प्राकृतिक पुलमुनि गुफाबाट देखिने चाँदी जस्तै मनोरम झरना यतिखेर आन्तरिक एवम् बाह्य पर्यटकको आकर्षण बनेको छ ।

विश्वको एक मात्र राजमार्गमा रहेको प्राकृतिक पुलको उत्तरपट्टि डेभिजफल र दक्षिणी भागमा गुप्तेश्वर महादेव गुफा अचम्मको संगम भएको कारण यस ठाउँमा पर्यकटको आकर्षक बढेको हो ।
गुप्तेश्वर गुफाबाट लगभग दुई सय मिटरभित्र पसेपछि सिद्धार्थ राजमार्ग छेउमा प्राकृतिक पुलमुनिबाट झण्डै ६० मिटर भन्दा बढी गहिरो मनोरम पातले छागो(डेभिजफल) को स्पष्ट दृश्यावलोकन गर्न सकिन्छ ।
मनोरम पातले छाँगो (डेभिजफल) र गुप्तेश्वर महादेव गुफाको भरपूर उपयोग गरी महत्वपूर्ण पर्यटकीय स्थलको रुपमा विकास गरिए पनि बीच भागमा अवस्थित राजमार्गको प्राकृतिक पुलले भने अहिलेसम्म चर्चा पाउन सकेको छैन ।
पातले छाँगा (डेभिजफल) बाट झरेको पानीको बहावले तल्लो भागको जमिनलाई काटेर निकास बनाएपछि माथिल्लो भागले पुलको आकार लिएको हुन सक्ने भुगोलविद् प्रा डा कृष्ण केसीको बताउँछन् ।
“अन्नपूर्ण र माछापुच्छे्र« हिम श्रृङ्खलाको आसपासमा रहेका हिमतालहरु फुट्दा आएको भीषण वाढीको कारण पोखरा उपत्यकाको उत्पत्ति भएको हो,” उनले भने – “त्यही समयमा नै डेभिजफल, गुफा र उक्त पुलसँगै बनेको हुनुपर्छ ।”
माथिल्लाको भागमा सानो धाँजा फाटेको स्थानबाट मानिसहरु फड्केर वारिपारि गर्ने गरेकाले सो स्थानलाई त्यसै समयदेखि फड्के नामकरण गरिएको गुफा व्यवस्थापन समितिका अध्यक्ष विष्णुप्रसाद पौडेल बताउँछन् ।
सिद्धार्थ राजमार्ग निर्माणका क्रममा सो स्थानलाई ढुङ्गा र माटोले पुरेपछि यातायातको सुविधा पुगेको बताउँदै उनले भने– “सिमेन्टको पुलबाट मात्र हैन प्रकृति निर्मित पुलबाट पनि मानव निर्मित यातायातका साधन निर्वाध गुड्न सक्दछन् भन्ने यो ज्वलन्त उदाहरण हो ।”
गुप्तेश्वर महादेव गुफाबाट भित्र पसेपछि सुरुमा शेषनाग सहितको भगवान् शिवको सालिक देखापर्छ |
त्यस स्थानबाटभित्र साँघुरो गुफाबाट पसेपछि प्राकृतिक पुलमुनि फराकिलो भाग रहेको ठाउँ छ जहाँबाट मनमोहक झरना देखिन्छ ।
सो स्थानसम्म पुग्न गुफा व्यवस्थापन समितिले सुविधा सम्पन्न बाटो र विद्युत्को समेत व्यवस्था गरेको छ भने प्रति टिकट एक सय रुपैयाँ लिने गरेको छ ।
गुफाको आम्दानीबाट समितिले विभिन्न सामाजिक विकास निर्माणका साथै गुप्तेश्वर महादेव बहुमुखी क्याम्पस सञ्चालन गर्दै आएको छ ।
प्राकृतिक पुलको माथिल्लो भागमा छोरेपाटन उच्च माविद्वारा व्यापारिक दृष्टिकोणले निर्माण गरिएका ३७ वटा पसल कवलको भाडा र पातले छाँगोमा प्रवेश गर्ने आन्तरिक एवम् वाह्य पर्यटकले तिर्ने शुल्कबाट वार्षिक ७० लाख रुपैयाँ भन्दा बढी आम्दानी हुने गरेको विद्यालय व्यवस्थापन समितिका अध्यक्ष टिकाराम पौडेल बताउँन् ।
फेवातालबाट वर्षाका समयमा आउने पानीको ठूलो बहावले जमिनको भित्री भाग खोलेर भू–बनोट कमजोर बनाएकाले सो क्षेत्रमा उचित ढल निकासका साथै आसपासमा भौतिक संरचना निर्माणमा सम्बन्धित निकायले बेलैमा सोच्न आवश्यक रहेको छ ।
पर्यटकीय स्थलको दोहन मात्र नभई त्यसको संरक्षण, सम्बद्र्धन र विकासमा जोड दिइनुपर्ने र तीनवटै प्राकृतिक श्रोतलाई एक साथ विकास गरिनु पर्ने यस क्षेत्रका विज्ञहरुको धारणा रहेको छ ।


﻿
११ साउन, काठमाडौं |
सरकारले आगामी दश वर्षभित्र नेपालमा २५ लाख २२ हजार पर्यटक भित्राउने योजना बनाएको छ |
यो अवधिमा पर्यटनबाट हुने आम्दानी साढे ३ खर्ब बढी पुराउने लक्ष्य राखिएको छ ।
पर्यटन मन्त्रालयले बनाएको दश वर्षे राष्ट्रिय पर्यटन रणनीतिक योजना २०१६–२०२५ मा यस्तो लक्ष्य राखिएको हो |
अहिले नेपालमा ८ लाखको हाराहारीमा पर्यटक आउने गरेका छन् |
पर्यटन क्षेत्रबाट झण्डै आधा खर्ब आम्दानी हुने गरेको छ ।
पर्यटन रणनीतिक योजना असार ३१ गते मन्त्रिपरिषदको पूर्वाधार विकास समितिले स्वीकृत गरिसकेको छ |
पर्यटकीय मुलुक नेपालमा रणनीतिक योजना बनाएरै पर्यटन क्षेत्रको विकासमा सरकार तातेको हो ।
पर्यटन मन्त्रालयले महत्वाकांक्षी १० वर्षे रणनीतिक योजना दुई चरणमा पुरा गर्ने भएको छ |
रणनीतिको पहिलो चरणभित्र (२०१६–२०२०) मा पर्यटकको संख्या १३ लाख ३९ हजार पुराउने लक्ष्य राखिएको छ |
पर्यटकको औषत बसाई अवधि सन् २०२० मा १४ दिन पुराइने छ ।
सन् २० सम्ममा पर्यटकबाट हुने आम्दानी १ अर्ब ३२१ मिलियन अमेरिकी डलर पुराउने लक्ष्य छ |
यस अवधिमा मुलुकको कुल ग्राहस्थ उत्पादन (जीडीपी)मा पर्यटन क्षेत्रको योगदान ४.९४ प्रतिशत पुग्ने रणनीतिमा उल्लेख छ ।
यसैगरी दोस्रो चरण २०२१ देखि २०२५ सम्मको हुनेछ |
रणनीतिक योजनामा २०२५ सम्ममा पर्यटकको संख्या बढाएर २५ लाख २२ हजार पु¥याउने लक्ष्य राखिएको छ |
पर्यटकको औषत बसाई अवधि १५ दिन पुराइने छ |
त्यस्तै पर्यटन क्षेत्रबाट ३ अर्ब ४०१ मिलियन डलर आम्दानी गर्ने योजनामा उल्लेख छ |
यस अवधिमा जीडीपीमा पर्यटन क्षेत्रको योगदान ९.२९ प्रतिशत पुग्ने अपेक्षा छ ।
यो रणनीतिक योजनामा पर्यटकको संख्या बढाउने, उनीहरुको बसाईं अवधि लम्बाउने, राजस्व र आम्दानीमा वृद्धि गर्ने, रोजगारी बढाउने लगायतलाई प्राथमिकतामा राखिएको छ |
वार्षिक पर्यटक आगमन २०२० मा १७.५  र २०२५ मा १२.५ वृद्धि हुने अपेक्षा गरिएको छ ।
२०१५ को भूकम्पपश्चात पर्यटक आगमन झण्डै ३२ प्रतिशत घटेकोले यसको दीर्घकालिन असर पर्ने देखिन्छ |
२०१७ मा पर्यटक आगमन २०१४ को स्थितिमा पुनरावृत्ति हुनसक्ने भएकाले २०१६ र २०१७ मा २५ र २० प्रतिशतको वृद्धिदर हासिल हुने अनुमान छ |
बाँकी वर्षमा पनि १२.५ देखि १७.५ प्रतिशत सम्मको वृद्धि अनुमान गरिएको छ ।
यो रणनीतिको पहिलो चरणमा गन्तव्य विविधीकरण र सुधारमा जोड दिइने छ |
दोस्रो चरणमा नयाँ उत्पादनहरूलाई एकीकृत गर्नमा जोड दिइने भएको छ |
त्यस्तै, चरण १ मा विकास गरिएका उच्च मूल्य बजार (पर्यटक) हरूलाई लक्षित गर्दै नयाँ ठाउँहरू खोलिने छ र पर्यटकीय उत्पादनका सम्भावनाहरूलाई विस्तार गरिने छ ।

﻿
१२ साउन, काठमाडौं |
सरकारले भाडा निर्धारण नगर्दा केबलकार सञ्चालकले मनपरी भाडा उठाउने गरेका छन् |
 विसं २०५४ मङ्सिर ८ गतेदेखि नेपालमा केबलकार सञ्चालनमा आए पनि अहिलेसम्म सार्वजनिक यातायातको भाडा निर्धारण गर्ने जिम्मा पाएको यातायात व्यवस्था विभागले भाडा निर्धारण गरेको छैन ।
विसं २०५३ कात्तिक २२ गते कम्पनी रजिष्ट्रारको कार्यालय र उद्योग विभागमा दर्ता गरी चितवनको कुरिनटारदेखि गोरखाको मनकामनासम्म ३.२ किमी दूरीमा केबलकार चलाइएको थियो ।

केबलकारलाई सवारी तथा यातायात व्यवस्था ऐन २०४९ मा यातायातका रुपमा उल्लेख नगरिएकाले अहिलेसम्म विभागले भाडा निर्धारण नगरेको महानिर्देशक चन्द्रमान श्रेष्ठले जानकारी दिए |
 “केबलकारलाई व्यवस्थित गर्न भौतिक पूर्वाधार तथा यातायात मन्त्रालयले कार्यविधि ल्याउने गृहकार्य गरेको छ, कार्यविधि जारी भएपछि व्यवस्था भएअनुसार भाडा निर्धारण गरिनेछ,” उनले भने ।
हाल मुलुकमा दुईवटा ठाउँमा केबलकार सञ्चालनमा छन् भने दर्जन बढीठाउँमा सञ्चालनका स्वीकृति लिई निर्माणको प्रक्रियाका लागि यातायात मन्त्रालयमा निवेदन दर्ता गराएका छन् |
पहिलो मनकामना केबलकारका नायब महाप्रबन्धक वीरेन्द्र श्रेष्ठ कम्पनीकै तर्फबाट भाडा निर्धारण गरी लिने गरेको स्वीकार्छन् ।
“साउनदेखि कुरिनटारबाट मनकामनासम्म दुईतर्फी ६४० र एकतर्फी  ३८५ रूपैयाँ भाडा निर्धारण गरिएको छ, यसअघि दुईतर्फी ५७५ र एकतर्फी ३४५ रूपैयाँ लिइन्थ्यो, भाडा निर्धारणका लागि यातायात व्यवस्था विभागसँग कुनै सम्बन्ध राखिएको छैन,” उनले भने|
मनकामना केबलकारमा वार्षिक १० लाख यात्रुले यात्रा गर्ने गरेको कम्पनीले जनाएको छ |
कम्पनीले उठाएको भाडाको एक÷एक प्रतिशत चितवन र गोरखा जिल्ला विकास समितिलाई बुझाइन्छ ।
केबलकार चढेर मनकामना दर्शन गर्न जाने यात्रु भने लगानी र खर्चका आधारमा कम्पनीले बढी नै भाडा उठाएको गुनासो गर्दै आएका छन् |
केबलकार कुन सरकारी निकायले नियमन गर्ने भन्ने अन्योल रहेका कारण सरकारीस्तरबाट उपयुक्त भाडा निर्धारण नभएको यात्रु अरुण पौडेलको गुनासो छ |
सञ्चालनको कार्यविधिको यातायात मन्त्रालयलाई जिम्मेवारी दिइएको छ ।
सो जिम्मेवारीसँगै यसअघि पर्यटन विभागले केबलकार स्वीकृतिका लागि गरेको कामको स्वामित्व यातायात मन्त्रालयमै हस्तान्तरण भएको प्रवक्ता देवेन्द्र कार्कीले बताए|
विसं २०७३ वैशाख १ गतेदेखि चन्द्रागिरि हिल्स लिमिटेडले थानकोट गोदामदेखि चन्द्रागिरिडाँडासम्म २.५ किमी दूरीमा केबलकार परीक्षण सुरु गरेको छ ।
लिमिटेडले सरकारी निकायसँग भाडा निर्धारण गराएर मात्र सार्वजनिक रुपमा यात्रुका लागि खुला गर्ने तयारी गरेको कार्यकारी बिक्रेता इन्दिरा पौडेलले बताए|
मन्त्रालयका सहसचिव विष्णुओम वादेले कार्यविधि आएपछि केबलकारको भाडा निर्धारणको काम यातायात व्यवस्था विभागले गर्ने गरी व्यवस्था गर्न लागिएको बताए।

﻿
काठमाडौं |
सिम्रिक एयरलाइन्सले साउन ९ गतेदेखि दैनिक रुपमा सिमरा उडान थालेको छ|
काठमाडौंबाट दैनिक २ वटा नियमित उडान सिमराका लागि सुरु गरेको हो ।
यो नियमित सिमरा उडानबाट यो वर्षामा यात्रुलाई धेरै राहत पुर्‍याउने एयरलाइन्सको भनाइ छ। त्यस्तै आगामी दिनमा एयरलाइन्सले काठमाडौँबाट भरतपुर र तुम्लिङटार पनि उडान थाल्ने बताइएको छ ।
एयरलाइन्सले हाल चारवटा विमानबाट उडान भरिरहेको छ |
एयरलाइन्सले काठमाडौँबाट दैनिक माउन्टेन (पर्वतीय) उडानलगायत पोखरा, भैरहवा, लुक्ला र पोखराबाट जोमसोम उडान गरिरहेको छ|
त्यस्तै एयरलाइन्सले नेपालगन्जबाट सिमिकोट, बाजुरा र जुम्लामा पनि आफ्नो सेवा प्रदान गरिरहेको छ।

﻿
१५ साउन, काठमाडौं |
हरिया पहाडको बीचमा निलो मसी घोप्टाएजस्तै देखिन्छ, मुगुको रारा ताल |
यहाँ पुग्ने मानिसहरु राराको सुन्दरतामा मन्त्रमुग्ध हुन्छन् |
जीवनमा एक पटक पुग्नैपर्ने ठाउँ हो, रारा ।
तत्कालिन राजा महेन्द्रले रारालाई स्वर्गकी अप्सरासँग तुलना गरेका थिए |
२०२० सालमा रारा पुग्दा उनी यति प्रभावित भएछन्, फर्किएर ‘रारा कि अप्सरा’ कविता कोर्न बाध्य भए |
यो कविताले पनि रारालाई थप चर्चित बनायो ।
समुन्द्र सतहबाट राराताल २९७२ मिटर उचाईमा रहेको छ |
यहाँको शितल र शान्त वातावरणले पर्यटक मोहित हुन्छन् |
गुराँस फुल्ने सिजनमा रारा रंगीन बनेको हुन्छ |
यहाँबाट देखिने सेता हिमालले पनि राराको सुन्दरता अझ बढाइदिएको छ ।
रारालाई स्वर्गको टुक्रासँग तुलना गरिन्छ |
तर, पर्यटक यहाँ कमै पुग्छन् |
पृथ्वीकै सुन्दर र हराभरा भएर पनि रारा सुनसान छ |
प्रशस्त पर्यटकीय सम्भवना हुँदा हुँदै पनि रारा ओझेलमा परेको छ |
रारा केवल तस्वीर र शब्दमा मात्र चर्चित रहेको छ ।

पर्यटकीय पूर्वाधार नभएर पनि रारा पर्यटकको रोजाईमा पर्न नसकेको हो |
पर्यटकलाई यहाँ आवत-जावत गर्न र खान बस्नका लागि राम्रो सुविधा छैन |
धेरै मानिसहरु चाहेर पनि रारा पुग्न सकिरहेका छैनन् ।
रारामा कतिपय पर्यटक हेलिकप्टर लिएर पुग्छन् |
कतिपय मुगु विमानस्थल हुँदै रारा पुग्छन् |
केही पर्यटक ट्रेकिङ गर्दै रारासम्म पुग्ने गरेका छन् |
तर, यो प्रयाप्त छैन |
आवश्यक पूर्वाधार विकास गरेर रारालाई आकर्षक पर्यटकीय गन्तव्य बनाउनुपर्ने बताउँछन्, शुक्लाफाँटा जंगल कटेज रिसोर्टका सञ्चालक प्रमानन्द भण्डारी ।
शुक्लाफाँटा बन्यजन्तु आरक्षमा रिसोर्ट चलाइरहेका भण्डारीले पर्यटकलाई रारासम्म पुर्‍याउन प्याकेज बनाउँदै छन् |
पर्यटकलाई पहाडी जिल्ला घुमाउँदै कसरी रारा पुर्‍याउन सकिन्छ भनेर उनले हालै गाडीमा रारा पुगे |
आगामी सिजनमा राराको प्याकेज बनाएर पर्यटक लैजाउने उनको तयारी छ ।

तस्वीर सौजन्य: शुक्लाफाँटा जंगल कटेज रिसोर्ट
﻿
हाईक्याम्पबाट मार्दी बेस क्याम्प जाने बाटो ।

१७ साउन, काठमाडौं |
नेपालको कुल रोजगारीमा पर्यटन क्षेत्रको योगदान ३.२ प्रतिशत रहेको छ |
पर्यटन क्षेत्रमा ४ लाख २६ हजार ५ सय जनाले प्रत्यक्ष रोजगारी पाएको विश्व पर्यटन परिषदको तथ्यांक छ |
यो सन् २०१५ को तथ्यांक हो ।
अहिले नेपालमा १ करोड ३३ लाख प्रत्यक्ष रोजगार छन् |
यो कुल जनसंख्याको झण्डै ४५ प्रतिशत हुन आउँछ |
तथ्यांकले कुल जनसंख्याको ठूलो हिस्सा आंशिक वा पूर्ण बेरोजगार रहेको देखाउँछ |
स्वदेशमा रोजगारी नपाएर अहिले दैनिक रुपमा औषत १५/१६ सय नेपाली वैदेशिक रोजगारीमा जान्छन् ।
नेपाल पर्यटकीय सम्भवना भएको मुलुक हो |
कुनै पनि मुलुकको रोजगारीमा पर्यटन क्षेत्रको योगदान ठूलो रहेको हुन्छ |
नेपालमा पनि एक पर्यटक बराबर १२ जनाले रोजगारी पाउने सरकारी तथ्यांक छ |
नेपालको रोजगारीमा पर्यटन क्षेत्रले प्रत्यक्ष र अप्रत्यक्ष गरी विशेष योगदान पु¥याएको छ ।
सन् २०२६ सम्ममा नेपालको पर्यटन उद्योगमा झण्डै ६ लाख ५४ हजार जनाले प्रत्यक्ष रोजगारी पाउने विश्व पर्यटन परिषदको प्रक्षेपण छ |
यो संख्या तत्कालीन कुल रोजगारीको ३.८ प्रतिशत हुनेछ ।
परिषदका अनुसार सन् २०१५ मा नेपालको पर्यटन तथा पर्यटनसँग जोडिने कृषि, हस्तकला, निर्माण, सार्वजनिक कार्य,  ट्राभल एण्ड टुरिजम समेतबाट कुल रोजगारीको ६.९ प्रतिशत अर्थात ९ लाख १८ हजार ५ सयले अप्रत्यक्ष रुपमा रोजगारी गरिरहेका छन् |
यो संख्या सन् २०२६ सम्ममा बढेर १३ लाख ९० हजार पुग्ने छ ।
नेपालको पर्यटन उद्योगमा प्रत्येक वर्ष होटल, ट्राभल र टुर कम्पनीमा आवश्यक हुने कर्मचारीहरू र तिनको सङ्ख्यामा वृद्धि हुँदै गइरहेको छ |
यसका आधारमा आगामी १० वर्षका लागि आवश्यक मानव संसाधनको योजना र दक्ष जनशक्ति उत्पादनका लागि विभिन्न तालिमहरू आयोजना गर्नुपर्ने पर्यटन मन्त्रालयको भनाई छ ।
नेपाल पर्यटन बोर्डले गरेको एक अध्ययन अनुसार सन् २०११ म दर्ता भएका तथा नभएका भोजन तथा आवास सुविधा (होटल/एकोमोडेसन) गरी २ हजार ६०४ वटा थिए |
तीमध्ये १५ वटा प्रमुख तथा ५ वटा साना गन्तव्यहरूमा गरी ३५ हजार ७८९ जना पर्यटकहरू बस्न सक्ने कोठाहरू थिए ।
अविकसित देशहरूमा एउटा पर्यटकीय कोठाका लागि २.५ जना पूर्णकालीन कर्मचारीहरू आवश्यक पर्छ |
यो अनुपात भारतमा १.७५ बराबर १ जना (कर्मचारीः कोठा) र चीनमा २ कर्मचारी बराबर १ कोठा छ |
यदि भारतको अनुपातलाई आधार मान्ने हो भने नेपालका २ हजार ६०४ होटलका ३५ हजार ७८९ कोठाहरू सञ्चालन गर्न ६२ हजार ६३० कर्मचारीहरूलाई रोजगारी दिनुपर्छ ।
नेपालमा होटल तथा रेष्टुराँसहित ट्राभल एजेन्सीहरू, ट्रेकिङ कम्पनीहरू, पदयात्रा पथ प्रदर्शकहरू, ¥याफ्टिङ, पर्यटन प्रहरी र साहसिक खेलहरूमा ठूलो संख्याले रोजगारी पाइरहेका छन् ।
﻿
१७ साउन, काठमाडौं |
होटल संघ नेपाल (हान)को छिमेकी मुलुक चीनमा नेपाल प्रवर्द्धन कार्यक्रम सम्पन्न भएको छ |
संघका प्रथम उपाध्यक्ष अमरमान शाक्यको नेतृत्वमा गएको टोलीले बेइजिङ र सांघाइमा नेपाल प्रवर्द्धन कार्यक्रम सम्पन्न गरेको हो ।
संघको टोली आइतबार स्वदेश फर्किसकेको छ |
पछिल्लो समय चिनियाँ पर्यटकको नेपालप्रति बढ्दो आकर्षण छ |
टोलीले चीनका पर्यटन व्यवसायी तथा पत्रकारहरुमाझ बेइजिङमा साउन १० गते र सांघाईमा १३ गते प्रवद्र्धनात्मक कार्यक्रम आयोजना गर्यो ।
यसैगरी, टोलीले चीन भ्रमणको क्रममा चीनस्थित नेपाली दूतावास, नेपाल पर्यटन बोर्ड, सांघाईस्थित वाणिज्यदूतको कार्यालयमा नेपाल प्रवद्र्धन सम्बन्धी छुट्टाछुट्टै कार्यक्रम आयोजना गरेको जनाएको छ ।
नेपालमा चिनियाँ पर्यटक आगमनको आँकडालाई मध्यनजर गर्दै हाल चिनियाँ पर्यटकमैत्री होटल तथा रेस्टुरेन्टहरुको संख्यामा वृद्धि भएको बताउँदै आगामी वर्षहरुमा पनि चिनियाँ पर्यटकहरुको आवागमन उल्लेख्य रहने संघका प्रथम उपाध्यक्ष अमरमान शाक्यले विश्वास व्यक्त गरे ।
प्राचिनकालदेखि नै नेपाल र चीनको दौत्य सम्बन्ध रही आएको र दुई देशबीच पर्यटन प्रवर्द्धन तथा व्यापार प्रवद्र्धनका कार्यक्रमहरु आयोजना गरिनुले यसलाई अझ  प्रगाढ बनाउन सकिने चाइनास्थित कार्यवाहक राजदुत हरिश्चन्द्र घिमिरेले बताए ।
सोही कार्यक्रममा उपस्थित चिनियाँ पर्यटन व्यवसायी तथा पत्रकारहरुमाझ नेपाल पर्यटन बोर्डका निमित्त निर्देशक मणिराज लामिछानेले नेपालको पर्यटन अकर्षणबारे प्रस्तुतीकरण गरे ।
उक्त कार्यक्रममा धन्यवाद ज्ञापन गर्दै संघका महासचिव विनायक शाहले नेपाल विश्वमै पर्यटकीय गन्तव्यको उच्च सूचीमा रहेको उल्लेख गरे |
उनले आगामी दिनमा चाइनिज पर्यटकको स्वागतार्थ नेपालमा क्रमिक रुपमा पूर्वाधारहरुको निर्माण गर्दै जाने बताए ।

﻿

१८ साउन, बैतडी|
पर्यटन प्रवद्र्धन गर्ने उद्देश्यले सुदूरपश्चिमकै पहिलो प्याराग्लाइडिङ बैतडीको पाटनमा सन्चालन हुनेभएको छ । प्याराग्लाइडिङका लागि प्राविधिक टोलीले उपयुक्त ठहर गरेपछि भदौमा मध्यपहाडी लोकमार्गको पश्चिमी सहर बैतडीको पाटनमा सुरु हुने भएको हो ।
सुदूरपश्चिमेलीको मुख्यपर्व गौरालाई लक्षित गर्दै भदौ महिनाको पहिलो हप्तादेखि पाटनमा प्याराग्लाइडिङ सञ्चालनमा आउने भएको छ |
भारतको हिमाञ्चलका धरम चन्दको नेतृत्वमा आएको एक प्राविधिक टोलीले सन् २०११ देखि सुदूरपश्चिमका विभिन्न स्थानमा प्याराग्लाइडिङ सम्भावनाबारे अध्ययन गरेको थियो |
अध्ययनपश्चात् टोलीले बैतडीको पाटनमा उपयुक्त ठहर गरेको हो ।
प्राविधिक टोलीले पाटनका चार ठाउँबाट प्याराग्लाइडिङ उपयुक्त भएको ठहर गरेको छ |
पाटन नगरपालिका–१२, दहडाँडा, वडा नं २ को जरौलीडाँडा, वडा नं १३ को अन्नाडीडाँडा र वडा नं ११ को हुरहुरे डाँडाबाट प्याराग्लाइडिङ गर्न सकिने देखिएको टोलीले ठहर गरेको हो ।
टोलीले डडेल्धुराको टुँडिखेल, डोटीको तिखाडाँडा लगायतका ठाउँमा समेत परीक्षण गरेको थियो |
सुरुमा डडेल्धुराबाट प्याराग्लाइडिङका लागि परीक्षण गरिएपनि हावाको एकोहोरो बहावका कारण सम्भव नदेखिएको प्रविधिक टोलीका सदस्य श्यामराज भट्टले राससलाई जानकारी दिनुभयो |
उहाँले भन्नुभयो “पाटनमा हावाको गति र दिशा उपयुक्त रहेको छ ।”
प्राविधिक टोलीले सन् २०१४ मा नै प्याराग्लाइडिङको परीक्षण सफल भएपछि प्राविधिक टोली यस वर्ष पुनः पाटन पुगेर प्याराग्लाइडिङका लागि पहल सुरु गरेको बताइएको छ ।
सुदूरपश्चिम पर्यटन विकास केन्द्रका नामले संस्था दर्ता गरेर स्थानीय ११ जनाले व्यावसायिक रुपमा नै सञ्चालन गर्ने तयारी गरेका छन् ।
त्यस्तै, पाटन नगरपालिका–१३ को भिटास्थित पोखरी नजिकमा कटेज खोल्ने तयारी गरेका छन् |
कटेज स्थापनापश्चात् कटेजमा स्थानीय परिकार राखिने बताइएको छ |
सुदूरपश्चिमका स्थानीय परिकारमा खीर, माणा, फाणो, बटुको, डुपका, मकैको रोटीलगायतका परिकार राखिने भएका छन् ।
पाटनभन्दा करिब आठ किलोमिटर पश्चिममा रहेको नेपालकै गहिरो गुफा पतालभुमेश्वरको प्रवद्र्धन र प्याराग्लाइडिङलाई व्यवसायिकीकरण गर्न संस्थागतरुपमै प्रयास गर्ने केन्द्रका अध्यक्ष तथा पाटनका युवा पुष्कर भण्डारीले राससलाई जानकारी दिए |
उनले भने “पर्यटन प्रवद्र्धनका लागि संस्था दर्ता गरेर सामूहिक रुपमा सञ्चालनको तयारी भएको छ ।”
पर्यटन प्रवद्र्धन र आकर्षणका लागि भन्दै स्थानीय युवा प्याराग्लाइडिङ व्यावसायिकरुपमा नै सञ्चालन गर्न लागेका हुन् |
बैतडीमा रहेका धार्मिक तथा पर्यटकीयस्थलको प्रचारप्रसार गरी पर्यटक भित्र्याउन सके यहाँको विकास हुने अध्यक्ष भण्डारीको भनाइ रहेको छ ।
पाटनमा प्याराग्लाइडिङ सञ्चालनमा आएपछि नेपालकै गहिरो गुफा पतालभुमेश्वर, निङलाशैनी मन्दिर, रौलाकेदार मन्दिर, त्रिपुरासुन्दरी मन्दिर, जगन्नाथ मन्दिर, ईश्वरी गङ्गाधाम, मेलौली भगवती, भिटाकेदार मन्दिर, दोगडा धाम, देउलेक केदार, सिगास धुरा, त्रिवेणी धाम, डिलासैनी मन्दिर, ग्वाल्लेक केदारलगायतको समेत प्रचारप्रसार हुनेछ ।
भारतीय सहर दिल्ली, लखनउ नैनीताललगायत ठाउँमा घुम्न आउने पर्यटकलाई बैतडीमा भित्र्याउने लक्ष्य केन्द्रले राखेको छ |
पर्यटक भित्र्याउन भारतका विभिन्न ठाउँमा रहेका प्याराग्लाइडिङ व्यवसायीसँग समन्वय गरिने बताइएको छ ।

﻿
१९ साउन, इलाम |
इलाम नगरपालिका–७ स्थित महभिरमा रक क्लाइम्बिङका लागि संरचना निर्माण गरिएको छ । मेची पहाडी क्षेत्र पर्यटन प्रवद्र्धन विकास समितिको आर्थिक सहयोग, नेपाली सेनाको कालीध्वज गणको प्राविधिक तथा जनशक्ति सहयोग तथा स्थानीय प्रगति युवा समाजको पहलमा महभीरमा करिब ४० मिटर अग्लो पहरामा रक क्लाइम्बिङ स्थल निर्माण गरिएको हो ।

उक्त क्षेत्रमा रक क्लाइम्बिङ, रक गार्डेन र बाल उद्यान निर्माण गर्ने योजनाअनुरूप पहिलो चरणमा रक क्लाइम्बिङ निर्माण गरिएको मेची पहाडी क्षेत्र पर्यटन प्रवद्र्धन विकास समितिका कार्यकारी निर्देशक केशव द्यौरालीले बताए |
समितिको १० लाख रूपैयाँ र स्थानीय क्लब, उपभोक्ता समितिको रु चार लाखको लागतमा रक क्लाइम्बिङ निर्माण सम्पन्न गरिएको हो ।
उक्त रक क्लाइम्बिङमा नेपाली सेनाका खेमबहादुर डाँगी र भवानीशङ्कर थापाले ओपन तथा अस्ट्रेलियन रेप्लिङसमेत गरेका छन् |
रक क्लाइम्बिङको योजना विगतका वर्षमा पनि बारम्बार उठ्ने गरेपनि निर्माण हुन सकेको थिएन |
“रक क्लाइम्बिङ निर्माण गर्ने महाभिरवासीको धोको पूरा भएको छ”, अध्यक्ष उमेश महतले भने, “रक क्लाइम्बिङको प्रशिक्षणमा पठाएर दक्ष जनशक्ति तयार पार्ने योजनामा छौँ ।”
अहिलेको रक क्लाइम्बिङ क्षेत्रको नजिकै रहेको झर्नामा क्यानोनिङ पनि गर्न सकिन्छ भने ठूलो पहरामा झोलुङ्गे पुल बनाएर ओहोरदोहोर गर्नसके धेरै आन्तरिक तथा बाह्य पर्यटकलाई एउटा उत्तम गन्तव्य बनाउन सकिने द्यौरालीको भनाइ छ ।
कालीध्वज गणका प्रमुख सेनानी प्रकाश लामिछानेले रक क्लाइम्बिङका लागि विज्ञ जनशक्ति नेपाली सेनाबाट उपलब्ध गराईदिएबमोजिम निर्माण गर्न सहज भएको हो |
सोही बमोजिम विज्ञ खेमबहादुर डाँगी, भवानीशङ्कर थापा तथा सेनाको थप मद्दतबाट ४५ दिन लगाएर पहराको लेउ, झार, घाँस र रूख सफा गरिएको हो ।
अब अझै त्यो पहरालाई पानीले धोएर सफा गर्नुपर्ने युवा समाजले जनाएको छ |
केही समयपछि रक क्लाइम्बिङको औपचारिक उद्घाटन गरी सबैलाई बोलाएर रक क्लाइम्बिङ र रेप्लिङको प्रस्तुति गर्ने योजना रहेको कार्यकारी निर्देशक द्यौराली बताउँछन् ।


﻿
२१ साउन, बर्दिवास |
साउने बोलबम मेला जारी नै रहेको बेला महोत्तरी जिल्लामा धार्मिक महत्वका पर्यटकीय स्थलको रुग्ण अवस्थाबारे चिन्ता बढेको छ ।

साउने बोलबम मेलामा शिवालयमा चहलपहल बढिरहेकै बेला जिल्लाका बुद्धिजीवी र सर्वसाधारणले यहाँका शिवालय र अन्य धार्मिक महत्वका पर्यटकीय स्थल बेवास्ताको सिकार भएको टिप्पणी गरेका हुन् ।
जिल्लाको सुदूर उत्तरवत्र्ती क्षेत्रको चुरे फेदीस्थित बर्दिवास–१२ मा पर्ने प्रसिद्ध धार्मिकस्थल टुटेश्वर महादेव मन्दिर क्षेत्रमा खानेपानी, शौचालय र बसोबासका लागि धर्मशाला नहुँदा सो क्षेत्र फेहोरको डुङ्गुर बनेको छ |
साउने मेलामा महिनैभरि श्रद्धालुको सघन चहलपहल हुने मन्दिर परिसरको विकासका लागि कुनै निकायले चासो नदेखाउँदा मन्दिरको अस्तित्व नै सङ्कटमा परेको बर्दिवास–१२ टुटेश्वर बस्तीकै सामाजिक कार्यकर्ता हरिबहादुर महतले बताए ।
बर्दिवास नगरकै वडा नम्बर ५ मा पर्ने राईमण्डल धार्मिक क्षेत्र पनि उपेक्षाको सिकार भएको छ |
चुरे पर्वतका पाखामा प्राचीनकालमै कुँदिएका रामायण र महाभारतकालीन मूर्ति हेर्न र इन्द्रेश्वर महादेवको दर्शन गर्न श्रद्धालुको घुइँचो लाग्ने गरेपनि यो धार्मिक क्षेत्रको संरक्षण, संवद्र्धन र विकासमा समुदाय र सरकारी निकायले चासो नदेखाएका अन्तरपार्टी महिला सञ्जाल बर्दिवासकी अध्यक्ष शारदा थापाको गुनासो छ ।
“बर्दिवास नगरक्षेत्रमा प्रशस्त पर्यटकीय सम्भावनाका ठाउँ छन्”, थापाले भने “तर, तिनको विकास, संरक्षण र संवद्र्धनमा कतै कुनै निकायबाट चासो देखाइएको पाइँदैन ।”
बर्दिवास–१० स्थित पञ्चधुरा माईमन्दिर पनि समुचित सम्भार र संरक्षणको अभावमा मुस्किलले आफ्नो अस्तित्व धानिरहेको देखिँदो छ |
जिल्लाकै भङ्गाहा–६ सिद्धपुरस्थित अति प्राचीन सिद्धनाथ महादेव मन्दिर त बडहरी नदीको बगरमाझ ठिङ्ग उभिएको छ |
बर्सेनि साउन महिनाभरि र महाशिवरात्रि मेलामा ठेक्का बन्दोबस्तबाट हुने आम्दानी पनि मन्दिर संरक्षण र सम्भारमा नलगाइएको मन्दिर छेउकै पलार बस्तीका दलित अगुवा चौठी सर्दार बाँतरले दिक्दारिँदै बताए ।
नेपाल र भारतका श्रद्धालुको वर्षौंदेखि धार्मिक गन्तव्य रहँदै आएको सोनामाईको भोइलस्थित सोनामाईस्थान र पडौलस्थित कारिखस्थानमा चढौंना रकम (श्रद्धालुले चढाउने भेटी) का लागि समुदायका समूह÷समूहबीच रडाको हुने गरेको छ |
मन्दिरको भेटी कज्याउन रडाको मच्चिँदै आएपनि यी प्राचीन धार्मिक धरोहरको विकासमा भने समुदाय, स्थानीय निकाय र अन्य सरकारी निकाय उदासीन देखिएका सर्वसाधारणले गुनासो गरेका छन् ।
जिल्ला सदरमुकाम जलेश्वरस्थित प्रसिद्ध धार्मिकस्थल जलेश्वरनाथ महादेव मन्दिर पुरानै गतिमा घस्रिरहेको छ |
मैथिली भाषाका महाकवि कोकिल विद्यापतिको डिह (कार्यस्थल) मानिएको बनौली दनौलीस्थित विद्यापति गढका नाउँमा संस्था दर्ता गरेर विभिन्न निकायमा रकम माग गर्ने होड देखिएपनि डिहको संरक्षणमा भने आशातीत काम हुन नसकेको सोही बस्तीका युवा सामाजिक कार्यकर्ता नारायण झाले गुनासो गर्नुभयो ।
यसैबीच, बर्दिवास नगरपालिकाले नगर क्षेत्रका धार्मिकस्थल, पिकनिक स्पट (वनभोजस्थल) र प्राचीन धरोहरको समुचित विकास र संरक्षणका लागि विस्तृत कार्ययोजना बनाइरहेको जनाएको छ |
नगरका यस्ता ठाउँको विकासमा स्थानीय समुदायलाई उत्प्रेरित गर्दै योजनाबद्ध कामको सुरुआत गरिसकिएको नगरका कार्यकारी अधिकृत रामकुमार कार्कीले जानकारी दिए ।
यसैगरी, जिविस महोत्तरीका स्थानीय विकास अधिकारी कृष्ण चापागाईंले जिल्लाका धार्मिक र पर्यटकीयस्थलको विकास र संरक्षणका लागि बृहत्तर जनकपुर क्षेत्र विकास कोष र अन्य निकायको समन्वयमा काम थालिने गरी गत जिल्ला परिषद्ले निर्णय गरेअनुसार प्रारम्भिक काम सुरु भएको बताए ।
पछिल्लो पटक सम्बन्धित स्थानीय निकायमा धार्मिक र पर्यटकीय क्षेत्रको पहिचान, सम्भाव्यता अध्ययन र संरक्षण संवद्र्धनका कुरा छलफलमा सुनिने गरिएपनि तिनका लागि स्रोत खोज्ने र रकम विनियोजन गर्ने काम नगरिएकाले केही काम हुने कुरामा विश्वास हुने आधार नदेखिएको बुद्धिजीवीले टिप्पणी गरेका छन् ।
जिल्लाका धार्मिकस्थल र राम्रो सम्भावना बोकेका पर्यटकीय स्थलको विकासमा ठ्याक्कै यो काम गरिने भनेर योजना बनाउने, स्रोतको खोजी गर्ने र रकमको व्यवस्थाबारे स्थानीय निकाय उदासीन रहेकाले काम हुने विश्वास जाग्न नसकेको जलेश्वर–१४ का बासिन्दा उपसचिव पदको सरकारी सेवाबाट अवकाश लिनुभएका संस्कृतिविद् महेश्वर रायको टिप्पणी छ ।

﻿
२२ साउन, पाल्पा |
तानसेन–रानीमहल दरबार सडक खण्डमा एक महिनाअघि खसेको पहिरो नहटाइँदा रानीमहल पुग्ने पर्यटकले सास्ती पाएका छन् ।

पहिराले सडक अवरुद्ध बनेपछि नेपालको ‘ताजमहल’ रानीमहलसम्म सवारीसाधन चल्न सकेका छैनन् |
तानसेनको गोर्खेकोट–औल हुँदै रानीमहल र तानसेन–चापपानी–कल्लाबारी हुँदै रानीमहलसम्मको सडकमा पहिरो खसेको हो ।
पहिराले पैदल यात्रुलाई समेत यात्रामा कठिनाइ भएको छ |
सवारी साधन सञ्चालन हुन नसक्दा सो भेगबाट उच्च शिक्षा अध्ययन गर्न जाने विद्यार्थी र सामान ढुवानी गर्न समस्या भएको स्थानीय बासिन्दा ताराबहादुर साठ्ठीघरले बताए ।
रानीमहलसम्म पुग्ने सडक निर्माणको काम भइरहेकाले पनि धेरै पहिरो खसेको हो |
ढुङ्गासहित पहिरो र रुख खसेकाले पहिरो व्यवस्थापन गर्न समस्या भएको बताइएको छ |
रानीमहलसम्म पुग्ने सडक समयमा नै मर्मत गर्न सकिए स्वदेशी तथा विदेशी पर्यटकलाई यात्रामा सहज हुने स्थानीय होटल व्यवसायी बताउँछन् ।


﻿
२८ साउन, गुल्मी |
स्थानीय उत्पादनलाई प्रोत्साहन गर्न भन्दै गुल्मीमा कोशेली घरको नयाँ साे-रुम सुचारु भएको भएको छ |
कोशेली घर सहकारी संस्थाद्धारा सञ्चालित कोशेली घर पसलमा स्थानीयस्तरमा घरेलु तथा साना उद्यमीहरुले उत्पादन गरेका विभिन्न बस्तुहरुलाई बजार उपलब्ध गराइने छ ।
सदरमुकाम तम्घासको पुतलीबजारमा कोशेली घरको साे-रुमको गुल्मीका पमुख जिल्ला अधिकारी उदय रानाले उद्घाटन गरे । साे-रुमको उद्घाटन गर्दै प्रमुख जिल्ला अधिकारी रानाले जिल्लामा घरेलु तथा साना उद्यमीले उत्पादन गरेर बजार नपाएका त्यस्ता बहुमुल्य सामाग्रीहरुलाई बिक्री बितरण गर्न यो घरले ठुलो सहयोग गर्ने बताए |
घरेलु उद्यमीहरुले उत्पादन गरेका वस्तुलाई कहाँ लगेर बेच्ने भन्ने समस्या पनि हट्ने उनको भनाइ थियो ।
स्थानीयस्तरमा उत्पादन भएका घरेलु सामाग्रीहरुको बिक्री बितरण गरेर घरेलु साना उद्यामीहरुको जीवनस्तरमा परिर्वतन ल्याउन यसले मुख्य भूमिका खेल्नेमा आफु विश्वस्त रहेको प्रजिअ रानाले बताए ।
तीन वर्ष पहिलेबाट गुल्मीमा कोशेली घरको स्थापन भएपनि व्यवस्थित रुपमा भने घरेलु तथा साना उद्यामीहरुबाट उत्पादित सामाग्रीहरुको विक्री बितरण भएको थिएन |
केहि उद्यमीहरुबाट उत्पादित सामाग्रीहरु कोशेली घरले बिक्री बितरण गरेपनि व्यवस्थित रुपमा भने सञ्चालनमा आउन सकेको थिएन ।
कोशेली घरमा जिल्लामा स्थानिय स्तरमा घरेलु तथा साना उद्यमीहरुले उत्पादन गरेका सेरामिक्सका सामाग्री, वाँसबाट बनेका सामाग्री,क्रिष्टलका गहना, हातले बुनेका सुइटर झोला लगायत बिभिन्न सामाग्रीहरु, गिफ्टका सामाग्रीहरु र घरेलु उत्पादित विभिन्न खाद्य सामाग्रीहरु पाइने कोशेली घर सहकारी संस्थाका सचिव हरि पोखरेलले जानकारी दिए ।
साना उद्यमीहरुले घरमै बसेर उत्पादन गरेका बिभिन्न वस्तुहरुलाई यो घरले बिक्री बितरण गर्न मद्दत गरेर साना उद्यमीहरुलाई आत्मनिर्भर बन्न प्रेरित गर्न पनि यसले मद्धत गर्ने पोखरेलले बताए |
बिदेशी उत्पादन भन्दा स्वदेशी तथा स्थानीय स्तरमा उत्पादन भएका सामाग्रीहरुको प्रयोग गर्न उनले जोड दिए ।
﻿
३२ साउन, मेलम्ची |
भूकम्पपछि मेलम्ची नगरपालिकाभित्रको पहिलो एकीकृत नमुना माझीबस्ती निर्माण भएको सिन्धुपाल्चोकको मेलम्ची नगरपालिका–१२ आरुबोटेको माझी समुदाय बर्खाकोे समयमा ओतलाग्ने नमुना भवन पाउने पहिलो समुदाय भएको छ ।
थाई नेपाली सङ्घ, थाइल्यान्डले भूकम्पपछि पिछडिएको वर्ग र भूकम्पले धेरै क्षति बनाएको स्थानको अवलोकनपश्चात् माझी बस्तीमा एकीकृत नमुना बस्ती निर्माण गर्ने लक्ष्यका साथ माझीबस्तीमा ४६ वटा भूकम्प प्रतिरोधात्मक बस्ती निर्माण गरिदिएको हो ।
असार–साउनमा अत्यधिक वर्षा हुने समयमा माझी गाउँका स्थानीयवासीले भने सजिलै आफ्नो ओतलाग्ने भवन पाएको महसुस गरेका छन् |
नमुना माझी बस्तीमा ४६ घर, एक घर एक शौचालय, एक सामुदायिक भवन र खानेपानीको धारा निर्माण गरिएको स्थानीयवासी नारायणकृष्ण माझीले जानकारी दिए |
उनले थाई नेपाली सङ्घकोे घर निर्माण कार्यले माझी बस्तीमा नयाँ किसिमको खुसी छाएको बताए ।
अझै कतिपय स्थानमा भूकम्पपीडित टेन्टमै रहेको कुरा सुनेपनि आफूहरुले भने यस क्षेत्रमा र नगरपालिकाभित्रकै सबैभन्दा पहिले निर्माण भएको नमुना बस्तीमा बस्न पाउँदा निकै खुसी लागेको स्थानीय युवा शेरबहादुर माझीले बताउनुभयो ।
सुन्दर उक्त बस्तीको निर्माणले पर्यटकलाई समेत थप आकर्षित गर्ने र पर्यटनको प्रचुर सम्भावना रहेको छ भने नमुना बस्तीमा जानका निमित्त बनेको नवनिर्मित झोलुङ्गे पुलले पनि थप पर्यटकीय आकर्षण बढाउने विश्वास रहेको माझी बस्तीका शिक्षक पूर्ण माझीले बताए ।
नमुना माझीबस्ती निर्माणमा सम्पूर्ण खर्च करिब रु एक करोड २० लाख लागेको थाई नेपाली सङ्घका उपाध्यक्ष कुमार कार्कीले जानकारी दिनुभयो |
कार्कीले भूकम्पपछि पहिलो एकीकृत नमुना बस्ती निर्माण भएको आरुबोटे माझीगाउँमा पिछडिएको माझी बस्तीमा एकीकृत बस्ती निर्माणले राहत मिलेको बताए ।
माछा मार्ने पुख्र्यौली पेसालाई अहिले पनि निरन्तरता दिँदै आएका माझी समुदायको नमुना बस्ती निर्माणपछि पनि सरकारले दिने थप सेवासुविधामा कुनै कटौती नहुने मेलम्ची नगरपालिकाका प्रमुख पूर्णप्रसाद दुलालले बताए |
नयाँ निर्माण गरिएको बस्तीका घर भूकम्प प्रतिरोधात्मक हुनुका साथै आन्तरिक र विदेशी पर्यटकलाई आकर्षित गर्ने तथा विभिन्न चलचित्रको छायाङ्कनका लागिसमेत उपयुक्त रहेका छन् ।
थाई नेपाली सङ्घ, थाइल्यान्डको सहयोगमा निर्माण गरिएको उक्त बस्तीको उद्घाटन केही महिनाअघि नेपाल राष्ट्र बैंकका पूर्वगर्भनर एवम् तत्कालीन राष्ट्रिय योजना आयोगका उपाध्यक्ष युवराज खतिवडाले गरेका थिए|
भूकम्पले माझी बस्तीका ६५ घरकटेरा ध्वस्त हुनुका साथै दुई बालबालिकासहित पाँचजनाको मृत्यु भएको थियो ।
﻿
१ भदौ, काठमाडौं |
नेपाल वायुसेवा निगम (नेपाल एयरलाइन्स)ले भोलि बिहीबारदेखि संयुक्त अरब इमिरेट्सको दुबईमा सीधा उडान सुरु गर्दैछ |
यसका लागि निगमले सबै तयारी पूरा गरेको बताएको छ ।
नेपालीको प्रमुख रोजगार गन्तव्य दुबईमा निगमले साताको तीन उडान गर्नेछ |
निगमले झण्डै चार वर्षपछि फेरि दुबई उडान सुरु गर्न लागेको हो ।
एक सय ५८ सिट क्षमताको ए-३२० एयरबसमार्फत दुबईमा उडान भर्ने तयारी भएको निगमका प्रवक्ता रामहरी शर्माले अनलाइनखबरसँग बताए |
काठमाडौंबाट आइतबार, मंगलबार र बिहीबार तथा दुबईबाट सोमबार, बुधबार र शुक्रबार उडान हुनेछ ।
दुबईमा अहिले दैनिक सिधा उडान गर्न बायुसेवा निगमको क्षमता भ्याउँदैन |
तर, दैनिक उडान गर्न माग भने भइरहेको निगमले जनाएको छ ।
निगमले पाँच वर्षअघि दुबईमा हप्तामा चार उडान भर्ने गरेको थियो |
नयाँ जहाज ल्याउन नसकिँरहदा भएका जहाज पनि ग्राउन्डेड हुने क्रम बढेपछि निगमले दुबइको उडान स्थगित गरेर बसेको थियो |
निगमले अहिले दुई एयरबस र एउटा बोइङ जहाजमार्फत अन्तर्राष्ट्रिय उडान गरिरहेको छ ।
नेपाल एयरलाइन्सले दुबई उडानबाट वाषिर्क एक अर्ब रुपैयाँ आम्दानी गर्ने लक्ष्य राखेको छ |
निगमले एक वर्षमा यो उडानमार्फत ४० हजार बढी यात्रुलाई सेवा दिनेछ ।
विसं २०४१ माघदेखि दुबईमा सुरु भएको निगमको व्यवसायिक उडानसन् २०१२ अगस्टदेखि बन्द भएको थियो ।
निगमकाअनुसार काठमाडौंबाट दुबई उडान अवधि चार घन्टा ४० मिनेटको हुन्छ |
हवाइ यात्रा गर्दा दुबईबाट काठमाडौं आउन चार घन्टा १५ मिनेट समय लाग्छ |
दुबई उडान प्रारम्भ भएपछि निगमको अन्तर्राष्ट्रिय गन्तव्य आठवटा हुनेछ ।
|
नेपाल एयरलाइन्सले अहिले क्वालालम्पुर, हङकङ, बैंकक, नयाँदिल्ली, बैंगलोर, मुम्बई र दोहामा उडान गर्ने गरेको छ ।
निगमले एकदेखि डेढ वर्षभित्रै दुई वाइडबडी जहाज ल्याउन तयारी भइरहेको बताएको छ |
दुबईपछि निगमले निकट भविष्यमा नै चीनको ग्वान्झाओमा पनि उडान गर्ने तयारी गरिरहेको छ ।

﻿
२ भदौ, काठमाडौं |
४ वर्षपछि राष्ट्रिय ध्वजाबाहक नेपाल वायुसेवा निगम (नेपाल एयरलाइन्स)ले संयुक्त अरब इमिरेट्सको दुबईमा सीधा उडान थाल्दैछ |
आज राति साढे ११ बजे नेपाल एयरलाइन्सको एयरबस दुबइका लागि उड्ने छ ।
पुनः दुबई उडान सुरु भएको अवसरमा पहिलो फ्लाइटका यात्रुलाई ‘स्पेशल ट्रिट’ दिने योजना बनाएको निगमका प्रवक्ता रामहरी शर्माले अनलाइनखबरसँग बताए |
नेपाल एयरलाइन्सले नेपालीको प्रमुख रोजगार गन्तब्य दुबईमा निगमले साताको तीन उडान गर्नेछ ।
एक सय ५८ सिट क्षमताको ए-३२० एयरबसमार्फत दुबईमा उडान भर्ने तयारी भएको छ |
काठमाडौंबाट आइतबार, मंगलबार र बिहीबार तथा दुबईबाट सोमबार, बुधबार र शुक्रबार उडान हुनेछ ।
निगमले पाँच वर्षअघि दुबईमा हप्तामा चार उडान भर्ने गरेको थियो |
नयाँ जहाज ल्याउन नसकिँरहदा भएका जहाज पनि ग्राउन्डेड हुने क्रम बढेपछि निगमले दुबइको उडान स्थगित गरेर बसेको थियो ।
नेपाल एयरलाइन्सले दुबई उडानबाट वाषिर्क एक अर्ब रुपैयाँ आम्दानी गर्ने लक्ष्य राखेको छ |
निगमले एक वर्षमा यो उडानमार्फत ४० हजार बढी यात्रुलाई सेवा दिनेछ ।
विसं २०४१ माघदेखि दुबईमा सुरु भएको निगमको व्यवसायिक उडान सन् २०१२ अगस्टदेखि बन्द भएको थियो । निगमकाअनुसार काठमाडौंबाट दुबई उडान अवधि चार घन्टा ४० मिनेटको हुन्छ |
हवाइ यात्रा गर्दा दुबईबाट काठमाडौं आउन चार घन्टा १५ मिनेट समय लाग्छ |
दुबई उडान प्रारम्भ भएपछि निगमको अन्तर्राष्ट्रिय गन्तव्य आठवटा हुनेछ ।
नेपाल एयरलाइन्सले अहिले क्वालालम्पुर, हङकङ, बैंकक, नयाँदिल्ली, बैंगलोर, मुम्बई र दोहामा उडान गर्ने गरेको छ ।निगमले एकदेखि डेढ वर्षभित्रै दुई वाइडबडी जहाज ल्याउन तयारी भइरहेको बताएको छ |
दुबईपछि निगमले निकट भविष्यमा नै चीनको ग्वान्झाओमा पनि उडान गर्ने तयारी गरिरहेको प्रवक्ता शार्मले बताए |
‘दशैंको आसपासमा हामी गान्झाओका लागि पनि उड्ने छौं’, शर्माले भने ।
﻿
काठमाडौं |
नेपाल वायुसेवा निगमले आजबाट संयुक्त अरब इमिरेट्सको दुबईमा सीधा उडान सुरु गर्ने भएको छ |
आज राती साढे ११ बजे निगमको जहाज दुवई प्रस्थान गर्ने निगमका प्रवक्ता रामहरि शर्माले जानकारी दिए ।
उनका अनुसार जहाज उडानका लागि सवै तयारी पुरा भइसकेको छ |
साथै आज जहाज पूर्ण क्षतामा उड्ने समेत उनको भनाइ थियो |
‘निगमले दुवई सँगै १ सय ५८ सिट क्षमताको जहाज उडान शुरु गर्न लागेको हो,’ उनले भने, ‘सो जहाजको सम्पूर्ण टिकट बुकिङ भैसकेको छ ।’
निगमले १ सय ५८ सिट क्षमता भएको ए–३२० एयरबसमार्फत दुबई–काठमाडौं सिधा उडान शुरु गर्न लागेको हो |
जस अनुसार काठमाडौंबाट आइतबार, मंगलबार र बिहीबार तथा दुबईबाट सोमबार, बुधबार र शुक्रबार उडान हुनेछ ।
निगमले जहाजको एकतर्फी भाडा १६ हजार रुपैयाँ निर्धारण गरेको छ |
सो रुटमा वार्षिक ४० हजार यात्रु बोक्ने लक्ष्य सहित उडान शुरु गरेको हो |
जसबाट १ अर्ब रुपयाँभन्दा बढी आम्दानी गर्ने लक्ष्य लिएको छ |
दुबईमा धेरै नेपाली श्रमिक कार्यरत रहेकाले उनीहरुलाई लक्षित गरी उडान शुरु गर्न लागिएको शर्मा बताउँछन् |
‘दुबई युरोप तथा अमेरिका जाने मुख्यद्वारको रुपमा स्थापित छ,’ उनले भने, ‘सोही अनुरुप निगमले सो रुटलाई प्राथमिकतामा राखेको हो ।’
निगमले झण्डै चार वर्षपछि फेरि दुबई उडान सुरु गर्न लागेको हो |
लामोसमयदेखि दुवई उडान गरेको निगमले ४ वर्ष अघ सो सेवा बन्द गरेको थियो |
हाल नेपाल एयरलाइन्सले हाल बैंकक, हङ्कङ, क्वालालम्पुर, नयाँदिल्ली, बैंगलोर, मुम्बई र दोहामा उडान भर्दै आएको छ ।

﻿
६ भदौ भीमदत्तनगर |
विश्वकै दुर्लभ दुई हजार ३०० को झुण्डमा देख्न पाइने बाह्रसिङ्गा, नेपालको सबैभन्दा ठूलो ५५ वर्गकिलोमिटरमा फैलिएको विशाल घाँसे मैदान |
जैविक विविधता, बाघ, गैँडा, हात्ती, चित्तललगायतका वन्यजन्तु र सयौँ प्रजातिका चराचुरुङ्गीले भरिपूर्ण कञ्चनपुरको शुक्लाफाँटा वन्यजन्तु आरक्ष पर्यटकीय दृष्टिकोणले महत्वपुर्ण गन्तव्यस्थल हो ।
तर यहाँ अवलोकन गर्न आउने बाह्य तथा आन्तरिक पर्यटकको स¬ङख््या भने निरासाकै स्थितिमा छ |
सरकारी तवरबाट शुक्लाफाँटा वन्यजन्तु आरक्ष कार्यालयले त्यसको प्रचारप्रसार र पर्यटकको आगमनमा स्वागतका लागि आतुर रहे पनि यहाँको निजी क्षेत्रले भने पर्यटनको विकासमा संस्थागत रुपमा कुनै कदम चालेको देखिँदैन ।
पछिल्ला आधा दशकयता होटल व्यवसायबाट पर्यटन व्यवसायमा आएका भीमदत्तनगरका पर्यटन व्यवसायी परमानन्द भण्डारीले भने एक्लो प्रयासमा यहाँका पर्यटकीय गन्तव्य चिनाउन ठुलो प्रयास जारी राखेका छन् ।
“शुक्लाफाँटाको प्रचारप्रसार नै भएन ।” पर्यटन व्यवसायी भण्डारीले भने– “राज्यसँगै यहाँको निजीक्षेत्र पनि पर्यटनको विकासमा जाग्नु आवश्यक छ ।” यहाँका पर्यटकीय स्थल शुक्लाफाँटा, महाकाली नदीको झोलुङ्गे पुल, बेदकोट ताल र झिलमिला तालमा पर्यटक भित्र्याउन सके सबै क्षेत्रलाई टेवा पुग्ने उनको बुझाइ छ ।
“पर्यटक आए भने यहाँको व्यापार व्यवसायमा पनि फाइदा पुग्छ ।” उनले भने – “सुदूरपश्चिमको पर्यटकीय सम्भावनालाई शब्दमा वर्णन गर्न कठिन छ ।”
व्यवसायी भण्डारी शुक्लाफाँटालाई खप्तड, बडीमालिका, रारालगायतका अन्य पर्यटकीय रुपले चल्तीका स्थलसँग जोडिरहेका छन् |
“पर्यटकमाझ शुक्लाफाँटाको प्रचारप्रसारका लागि भन्दै विभिन्न टुर प्याकेज ल्याइरहेको छु ।” उनले भने –“यात्रा सञ्चालन गरेयता शुक्लाफाँटामा ५०० भन्दा बढी पर्यटक वृद्धि भए ।”
२०७२ साल फागुन ६ गतेदेखि शुक्लाफाँटा भ्रमण प्याकेज ल्याएका भण्डारीले हालै शुक्लाफाँटादेखि बाजुराको धार्मिक पर्यटनको गन्तव्य बडीमालिकासम्मको प्याकेज सुरु गरेका छन् ।
एक हप्ता लामो उक्त प्याकेजमा २२ जना आन्तरिक पर्यटक खप्तड भ्रमणमा निस्केकको उनले बताए ।
त्यसैगरी गत जेठ ३० देखि असार ४ गतेसम्म छ जना पर्यटकसँगै शुक्लाफाँटा–रारा भ्रमण गरेका भण्डारीले गत असार ३० गतेदेखि साउन ४ गतेसम्म ११ जनाको टिम लिएर बडीमालिकाको यात्रा सकेका छन् ।
“सबै पर्यटकीय स्थललाई शुक्लाफाँटा जोड्दै छु ।” भण्डारीले भने – “लगत्तै शुक्लाफाँटादेखि दार्चुलाको अपी हिमालसम्मको यात्रा तय गर्दैछु ।”
“यस प्रकारका टुर प्याकेजले तराईदेखि हिमालसम्म घुम्न जाने पर्यटकलाई सुलभ हुन्छ ।” उनले भने–“सुदूरपश्चिमको पर्यटन विकासका लागि भारतीय पर्यटन व्यवसायीसँग पनि समन्वय गरिने छ ।”
भारतको नैनीताल, देहरादुनलगायतका केही पर्यटकीय क्षेत्रका पर्यटन व्यवसायीसँग पनि पर्यटक दुवै क्षेत्रमा भ्रमण गराउने विषयमा पनि समन्वय भइरहेको उनको भनाइ छ |
कञ्चनपुरमा भण्डारी एक्ला पर्यटन व्यवसायी पनि हुन ।
शुक्लाफाँटा वन्यजन्तु आरक्ष कार्यालय प्रमुख संरक्षण अधिकृत बेदकुमार ढकालले पर्यटन व्यवसायी भण्डारीको शुक्लाफाँटादेखि अन्य क्षेत्रको टुर प्याकेजले शुक्लाफाँटालाई सहयोग पुगेको बताए।
त्यसका साथै शुक्लाफाँटा छेउमै गत वर्षदेखि सञ्चालनमा आएको राना थारु होमस्टेका कारण पनि शुक्लाफाँटामा पर्यटक आउने क्रम बढेको प्रमुख संरक्षण अधिकृत ढकालले जानकारी दिए।
शुक्लाफाँटा वन्यजन्तु आरक्ष कार्यालयले दिएको जानकारी अनुसार गत आवमा शुक्लाफाँटामा आन्तरिक र बाह्य गरी एक हजार ९०० पर्यटकले अवलोकन गरेका छन् ।
नेपाल–भारतको पश्चिम सीनाकामा सहज आवागमन र भीमदत्त नगरपालिकामा बन्द अवस्थामा रहेको विमानस्थल सञ्चालनमा आउन सके पर्यटकीय दृष्टिकोणबाट पनि सुदूरपश्चिमलाई सहज हुने पर्यटन व्यवसायीको भनाइ छ ।

﻿
काठमाडौं |
चन्द्रागिरी डाडाँमा केवलकार संचालनमा आएसँगै पाँचचारे होटल निर्माण पनि तिब्र गतिमा अघि बढेको छ |
एक बर्षभित्र सञ्चालनमा ल्याइसक्ने गरी चन्द्रागिरी हिल्स लिमिटेडले होटलको निर्माण गरिरहेको छ ।
बुटिक होटलको अवधारणा अनुसार निर्माणको काम भइरहेको चन्द्रागिरी हिल्सका अध्यक्ष चन्द्रप्रसाद ढकालले बिजखबरलाई बताए |
‘यो नेपालकै नमुना होटल बन्नेछ’ उनले भने ।
विदेशी पर्यटकलाई लक्षित गरी निर्माण गरिएको होटलमा एक सय बेडरुम हुेनछन् |
होटलको बाहिरी बनावटदेखि भित्री भागसमेत ऐतिहासिक झझल्को दिने गरि तयार गर्ने योजना बनाइएको छ |
काष्ठकलाको प्रयोगहुने होटलमा बाहिर मन्दिरमा जस्तै टुडाल र भित्रीभागमा तत्कालिन समयका चित्र कुदिएका हुनेछन् |
जुन होटलको मुख्य आकर्षण बन्ने निर्माण कम्पनीको भनाइ छ ।
होटललाई सकभर छिटो संचालनमा ल्याउने गरी निर्माणकार्य अघि बढाइएको चन्द्रगिरी हिल्स लिमिटेडका सेल्स एण्ड मार्केटिङ म्यानेजर बिख्यातविक्रम राणा बताउछन् |
‘ऐतिहासिक महत्व बोकेको चन्द्रगिरी डाँडामा होटल पनि ऐतिहासिक नै बन्नेछ,’ उनले भने, ‘जसले विदेशी तथा स्वदेशी पर्यटकलाई आकर्षित गर्ने छ ।’

गोरखा दरबारको डिजाइनमा होटल
चन्द्रगिरी हिल्सले होटललाई गोरखा दरवारको डिजाइनमा बनाउने बताएको छ |
सो स्थान र राजा पृथ्वीनारायण शाहबीच ऐतिहासिक महत्व जोडिएका कारण होटल पनि गोरखा दरबारकै डिजाइन बनाउन लागिएको राणा बताउँछन् |
‘तत्कालिक समयमा गोरखाका राजा पृथ्वीनारायण शाहले सोही स्थानबाट काठमाडौं माथी आँखालगाइ विजय प्राप्त गरेका कारण सो स्थानमा उनकै दरवरजस्तो होटल निर्माण गर्न लागिएको हो |
साथै, सो होटल बुटिक खालको हुनुका साथै ऐतिहासिक महत्व समेत बोक्ने राणाको दावी छ ।
१ अर्ब २५ करोड लागत
होटल निर्माणको खर्च १ अर्ब २५ करोड रुपैयाँ अनुमान गरिएको छ |
चन्द्रगिरी हिल्सले यसै स्थान आसपासमा ३ अर्ब ५० करोडको लागतमा मेगा प्रोजक्ट बनाइरहेकोमा होटल निर्माणका लागि मात्र सो रकम खर्च हुने भएको छ |
चन्द्रागिरी हिल्सले सो स्थानमा केवलकार, भ्यू टावर, रेष्टुराँ, फनपार्क, सेमिनार हलनिर्माण सम्पन्न गरिसकेको छ ।
होटलसम्म गल्फकार्ड र केवलकार
होटलमा गल्फकार्ड र केवलकारबाट पुग्न सकिने छ |
होटलमा थानकोटबाट केवलकार वा गल्फकार्ड (बग्गी जस्तो विद्युतिय गाडी)बाट पुग्न सकिने छ |
अहिले त्यहाँ पुग्न केवलकारको प्रयोग भइरहेकोमा होटल संचालनमा आएसँगै गल्फकार्ड समेत संचालनमा ल्याइने राणाले जानकारी दिए |
सो स्थानमा माथीबाट केवलकार र स्थलमार्ग हुँदै गल्फकार्डबाट पुग्न सकिन्छ ।

﻿
काठमाडौं |
२०१६ मा पर्यटक संख्यामा बृद्धि भएको छ |
सो समयाअविधमा अध्यमगमन विभागका अनुसार २०१६ को पहिलो ६ महिनामा ३ लाख १३ हजार ५ सय ५२ पर्यटक भित्रिएका छन् ।
यो अघिल्लो बर्षको सोही अवधिको तुलनामा तुलनामा १६ प्रतिशतले बढी हो |
२०१५ को पहिलो ६ महिनामा २ लाख ७७ हजार ९ सय ५२ जना पर्यटक भित्रिएका थिए ।
तथ्यांक अनुसार यस बर्ष ५४ हजार २ सय २४ भारतीय पर्यटकले नेपाल भ्रमण गरेका छन् |
अघिल्लो बर्षको ६ महिनामा ३९ हजार ४ सय भारतीय पर्यटकले नेपाल भ्रमण गरेका थिए |
नेपालमा भारतीय पर्यटक सवैभन्दा बढी आउँछन् ।
नेपाल भित्रिनेमा दोश्रो स्थान रहेका चिनियाँ पर्यटक भने अघिल्लो बर्षको सो अवधिको तुलनामा २८ प्रतिशतले कम हो |
यता पछिल्लो ६ महिनामा नेपाल भित्रने पर्यटक संख्याको बृद्धिद्धरमा अमेरिका सबैभन्दा अगाडी छ ।
१९ हजार ४ सय ४५ जना अमेरिकी पर्यटकले भ्रमण गरेका थिए |
यस बर्षको ६ महिनामा सो संख्या ४७ दशमलव ४० अंकले बढेको छ |
अहिले २८ हजार ६ सय ७६ पुगेको छ ।
नेपाल भित्रने धेरै पर्यटकमा अमेरिका सूचीको तेस्रो स्थानमा छ ।
वेलायत, श्रीलंका, थाइल्याण्ड, म्यानमार, दक्षिण कोरिया, जर्मनी र जापान क्रमशः सूचीको चौथोदेखि दशैं स्थानमा छन् ।

﻿
१० भदौ, तनहुँ |
बन्दीपुर नगरपालिका कार्यालयले बन्दीपुर क्षेत्रभित्र र बाहिरको करिब ५०० मिटर क्षेत्रलाई संरक्षित उपक्षेत्रका रुपमा घोषणा गरेको छ ।

पर्यटकीय नगरी बन्दीपुरमा घर निर्माण गर्दा पश्चिमेली शैली झल्किने वस्तु प्रयोग गर्न नपाइने र पुराना शैलीका घरलाई संरक्षण गर्ने उद्देश्यले उक्त क्षेत्रलाई संरक्षित उपक्षेत्रका रुपमा घोषणा गरिएको हो ।
उक्त क्षेत्रमा घर बनाउँदा बस्ती विकास सहरी योजना तथा भवन निर्माणसम्बन्धी आधारभूत मापदण्ड र नगरपालिकाले बनाएको नियम पालना गर्नुपर्ने व्यवस्था रहेको कार्यकारी अधिकृत लेखनाथ न्यौपानेले बताए।
बन्दीपुर बजार क्षेत्रमा पुरानो शैलीका घर पर्यटकको आर्कषणको केन्द्रबिन्दु रहेकाले उपक्षेत्रभित्र घर निर्माण गर्दा आधुनिक र पश्चिमेली शैलीका घर निर्माण गर्न नपाइने उनले जानकारी दिए ।
उक्त क्षेत्रमा भएका पुराना संरचनाका घर भत्काउन समेत स्थानीय निकायको स्वीकृति लिनुपर्ने छ |
घर निर्माण गर्दाका हकमा भने पराम्परागत नेपाली शैली एवम् आकार प्रकारका काठका झ्यालढोका राख्नुपर्ने, बार्दली कोठा निकाल्न नपाइने, बाहिरी गारामा प्लास्टर नगरी प्रस्टसँग इँटा देखाउनुपर्ने प्रावधान छ ।
त्यसैगरी कला, वास्तुकला एवम् धार्मिक दृष्टिकोणले महत्वपूर्ण रहेको ठाउँमा स्मारक वा स्मारकको परिसर वरिपरिका पहिलो पङ्क्तिमा घर स्मारकभन्दा होचो हुने गरी निर्माण गर्नुपर्ने लगायत नियम रहेको नगरपालिकाले जनाएको छ ।

﻿
साउदी अरवको मिक्कामा विश्वकै सवैभन्दा ठूलो होटल बन्ने भएको छ |
हाल सो होटलको निर्माण भइरहेको छ |
सो होटलमा १० हजारओटा कोठा र ७० रेष्टुराँ रहने छन् ।

त्यस्तै होटलमा १२ ओटा टावर रहने बताइएको छ |
त्यसैगरी होटलको ‘रुफटफ’ मा हेलिप्याडसमेत राख्न मिल्ने छ |
होटलमा त्यस्तै रोयल गेष्टका लागि १ दशमलव ४ मिलियन स्क्वायर फिटका कम्प्लेक्स निर्माण गरिने बताइएको छ |
होटल भित्र फुल साइजको कन्भेन्सन सेन्टर रहने ।

होटल २०१७ सम्म संचालन गर्ने योजना भएपनि राष्ट्रिय अर्थतन्त्रले गर्दा २०१८ सम्म पुरा हुने अनुमान गरिएको छ ।
﻿
१६ भदौ, पोखरा |
पोखराको बाबु एड्भेञ्चर प्याराग्लाइडिङ स्कुलका २१ जना प्रशिक्षार्थीले एकैपटक ३ हजार २ सय मिटर उचाईबाट प्याराग्लाइडिङको हाई अल्टिच्यूड ट्रेनिङ लिएका छन् ।
नेपालको पहिलो प्याराग्लाईडिङ स्कुलका प्रशिक्षार्थीले नेपालको इतिहासमै पहिलोपटक यति धेरै प्रशिक्षार्थीले यति धेरै उचाईबाट एकैपटक हाइअल्टिच्यूड टे्रनिङ लिएको प्रशिक्षक सानुबाबु सुनुवारले दाबी गरे ।
सुनुवारको प्रशिक्षणमा एड्भान्स्ड लेवलको टे्रनिङ लिइरहेका २१ प्रशिक्षार्थीले कास्की माछापुच्छ्रे गाविसको पोर्चुङ भन्ने अग्लो पहाडमा ट्रेनिङ लिएका हुन् ।
टे्रनिङमा हाई अल्टिच्यूडबाट कसरी बच्ने, प्याराग्लाईडिङ उडानका क्रममा जंगलको बिच, खोंचमा खसेको खण्डमा कसरी के गर्ने ? कहिल्यै नगएको र नदेखेको ठाउँमा कसरी ल्याण्डिङ गर्ने ? आपतमा परेका बेला स्थानियको सहयोग कसरी माग्ने र कस्तो व्यवहार गरेर उनीहरुको मन जित्ने लगायतका बारे ट्रेनिङ दिइएको छ ।
फोटोः बाबु एडभेञ्चरबाट

﻿
१८ भदौ, पोखरा |
रेस्टुराँ एन्ड बार एसोसियसन नेपाल (रेवान पोखरा) को शुक्रबार सम्पन्न २२औँ वार्षिक साधारणसभा तथा १२ औँ अधिवेशनले चौबहादुर गुरुङको अध्यक्षतामा नयाँ कार्यसमिति चयन गरेको छ ।
सो समितिका प्रथम उपाध्यक्षमा भीमसेन भुजेल, द्वितीय उपाध्यक्षमा लक्ष्मण बराल, महासचिवमा विश्वराज पौडेल, सचिवमा गणेशबहादुर थापा, कोषाध्यक्षमा योगेश भट्टराई र सहकोषाध्यक्षमा वैभव पौडेल रहेका छन् ।
त्यस्तै सदस्यमा वसन्त गौतम, नरेश भट्टराई, निरञ्जन ढकाल, विष्णु बानियाँ र दोर्जे लामा छन् ।


﻿


१९ भदौ, फलेवास (पर्वत) |
साहसिक पर्यटकलाई आकर्षित गर्न निजी क्षेत्रको लगानीमा पर्वतमा मुलुककै नमुना बन्जी जम्प निर्माण सुरु गरिएको छ ।
पर्वतको सदरमुकाम कुश्माबजारदेखि छिमेकी जिल्ला बागलुङको नारायणस्थान गाविसस्थित नेपाने जोड्ने गरी कालीगण्डकीमाथि पुल निर्माण गरेर बन्जी जम्प सञ्चालन गर्ने तयारी गरिएको हो |
बन्जी जम्प सञ्चालनका लागि इन्टु द वाइल्ड मल्टी प्रपोज प्रालिले आफ्नै लगानीमा पुल निर्माणको कामलाई अगाडि बढाएको छ ।
कुश्मा–बलेवा जोड्ने गरी कालीगण्डकी नदीमा रु १२ करोड रुपैयाँको लागतमा ५३५ मिटर लम्बाइ र २२५ मिटर उचाइको पुल निर्माण गरी बन्जी जम्प निर्माण गर्न सुरु गरिएको हो |
अहिलेसम्म कुश्मातर्फ फाउन्डेसनको काम सकेर बलेवा क्षेत्रमा काम गर्न थालिएको प्र्रालिका राजु कार्कीले जानकारी दिए ।
उक्त बन्जी जम्प पुल विश्वकै दोस्रो अग्लो पुल हुने कार्कीले बताए |
कम्पनीले बन्जी खेल्न आउने पर्यटकका लागि रिसोर्टसमेत निर्माण सुरु गरेको छ ।
बन्जी खेल विश्वकै साहसिक खेल भएकाले त्यसको प्रवद्र्धनका लागि कालीगण्डकी नदी माथिको भेग अति उत्तम भएकाले पुल निर्माणको कामलाई अगाडि बढाइएको कार्कीले बताए |
सुरुमा भौतिक संरचना निर्माणको कामलाई तीव्रता दिइएकाले बन्जी खेलका बारेमा अन्य तयारी नगरिएको प्रालिले जनाएको छ ।
बन्जी जम्प निर्माण गर्न थालिएको ठाउँ बलेवा एयरपोर्ट नजिकै भएकाले पुल निर्माणले एयरपोर्ट सञ्चालनमा समेत सहजता आउने स्थानीयवासीले आशा गरेका छन् ।
बलेवा क्षेत्रमा एयरपोर्ट, मुस्ताङ– बुटवलसँग सिधा यातायातका लागि कालीगण्डकी करिडोर, पूर्व पश्चिम जोड्ने मध्यपहाडी लोकमार्ग निर्माण हुन थालेकाले बन्जी जम्पको प्रवद्र्धनमा सहजता आउने प्रालिका सञ्चालक युवराज जोशीले बताए ।
कुश्मा बलेवा क्षेत्रको पर्यटन विकासका लागि यसअगाडि सोही ठाउँमा यान्त्रिक पुल, कुश्मा–बलेवा जोड्ने झोलुङ्गेपुल, बलेवा विमानस्थल सञ्चालनका लागि पहल तथा बलेवाको भैरवस्थान मन्दिरको व्यवस्थापनका काम पनि भइरहे्का छन् ।

﻿
१९ भदौ, काठमाडौं |
ट्रेकिङ एजेण्टस् एशोसियशन अफ नेपाल (टान) ले आन्तरिक पर्यटकहरुले हरियो प्लेटका गाडी चढ्न पाउने व्यवस्था गर्न माग गरेको छ ।
टानका प्रतिनिधीले आइतबार पर्यटनमन्त्री जीवनबहादुर शाहीलाई भेटेर सरकारले यो वर्षलाई घुमफिर वर्षको रुपमा मनाउने निर्णय गरेको अवस्थामा आन्तरिक पर्यटकले पनि हरियो प्लेटका सवारीसाधन चढ्न पाउने व्यवस्था गरिनुपर्ने माग गरेका हुन् ।
टानका अध्यक्ष चन्द्र रिजालले आन्तरिक पर्यटकलाई हरियो प्लेटका सवारीसाधनको प्रयोगमा रोक लगाएर घुमफिर वर्ष सफल हुन नसक्ने बताए ।
जवाफमा पर्यटनमन्त्री शाहीले आन्तरिक पर्यटन प्रवर्द्धनका लागि आफूले मन्त्रालयका अधिकारीहरुसँग बुझेर आवश्यक निर्णय लिने बताए ।
उनले नेपाल वायु सेवा निगमको अवस्था सुधारका लागि जहाज खरिद् गर्न आवश्यक रहेको बताउँदा संचार माध्यमले त्यसलाई जहाज खरिद् गर्ने भनी बंग्याएर समाचार प्रकाशन/प्रसारण गरेको भन्दै आफू अहिले ठोस जवाफ दिने पक्षमा नरहेको बताए ।

﻿
२१ भदौ, काठमाडौं |
बुद्ध एयरलाई ‘एटीआर’ तथा ‘बिच’ जहाजहरुको मर्मत सम्भार (एमआरओ) का लागि सरकारले स्वीकृति दिएको छ ।
विमान मर्मत सम्भारका लागि अन्तर्राष्ट्रिय वित्त संस्था आइएफसीको ऋण सहयोगमा केही वर्ष अगाडि बुद्ध एयरले अत्याधुनिक ह्यांगर त्रिभुवन अन्तर्राष्ट्रिय विमानस्थलको हाताभित्र निर्माण गरेको छ।
मन्त्रीस्तरीय निर्णयपछि बुद्ध एयरले अन्य जहाज कम्पनीहरुको विमानमर्मत सम्भार गर्ने बाटो खुलेको छ |
विमान मर्मत सम्भारका लागि अब अन्य देशका विमान कम्पनीहरु बुद्ध एयरको ह्यांगरमा आउन सक्नेछन् ।
विमान मर्मत सम्भारका लागि बंगलादेशी निजी विमान कम्पनी नोभा एयरसँग सम्झौता गरिसकेको छ भने भुटानका ड्रुक एयरसँग पनि सम्झौताका लागि तयारी भइरहेको छ ।
एउटा विमान मर्मत सम्भारमा अमेरिकी डलर तीस हजारदेखि लाखसम्म लाग्न सक्छ |
बुद्ध एयरले आफ्नाबाहेक अन्य वर्षमा ७ देखि ८ वटा विमानको मर्मत सम्भार गर्न सक्छ ।
विमान मर्मत सम्भारका लागि ३७ हजार स्क्वायर फिटको ह्यांगर रहेको छ |
जसमा अत्याधुनिक मेशिन, टुल तथा जगेडा पार्टपुर्जाका लागि वातावरणीय स्टोर पनि रहेको छ ।
जहाज मर्मत सम्भारका लागि वर्षेनी करोडौं डलर बाहिरिरहेको छ |
बुद्ध एयरको यो प्रयासले विदेशी मुद्रा आर्जन गर्ने थप बाटो खुलेको छ साथै सरकारी राजस्वमा पनि टेवा पुग्ने कम्पनीले जनाएको छ ।
एटीआर विमानको प्रयोग दक्षिणी एसियामा निकै बढेको छ |
छिमेकी मुलुक भारत, बंग्लादेश र भुटानका यसका उदाहरण हुन् ।
बुद्ध एयरका वरिष्ठ इञ्जिनियर उपेन्द्रलाल श्रेष्ठ भन्छन्- ‘हामीसँग विमान मर्मत सम्भारका लागि १४६ जनाको दक्ष अनुभवी कर्मचारीहरु छन् |
उनका अनुसार दक्षिण एसियाका अन्य मुलुकहरुलाई पनि नेपाल सजिलो, सस्तो र पायक हुने देखिन्छ ।’
सरकारले करमा सहुलियत दिने हो भने अन्य देशका विमान कम्पनीहरु पनि नेपाल आउने पक्कापक्की रहेको कम्पनीले जनाएको छ |
यसका लागि बुद्ध एयरले लिखित रुपमै सरकारसँग अनुरोध गरेको छ ।
﻿
काठमाडौं |
कतार एयरवेजले कान नाष्ट ट्राभलर अवार्ड प्राप्त गरेको छ |
बेलायममा आयोजित कोन नाष्ट ट्राभलर ‘रिडर ट्राभल अवार्ड’मा कतार एयरवेजलाई विश्वकै अग्रणी एयरलाइन्सको रुपमा सम्मानित गरिएको छ |
रिडर्सले एयरलाइनलाई उद्योगकै उत्कृष्ट अनबोर्ड एक्स्पेरियन्स र प्रिमियम लाउन्जका लागि ‘बेस्ट फर विजनेश’ अवार्डबाट सम्मानित गरेको हो ।
विश्वभरका १ सय ५० भन्दा बढी गनतब्यमा कतार एयरवेजले लिजर तथा बिजनेश प्यासेन्जरलाई मिडल ईस्टमा न्यूनतम ट्रान्सफर समयका साथै अनबोर्ड वाईफाई, बिजनेश क्लासमा फ्लेक्जिवल डाइन अन डिमान्ड सेवा लगायत आरामदायी अनबोर्ड सेवा प्रदान गर्दै आएको छ |
साथै, विश्वकै ठूलो ग्लोबल एयरलाइन्स अलायन्स, वान वल्र्डसँगको समन्वयमार्फत यात्रुलाई ट्राभल एड्भान्टेज समेत प्राप्त गर्दै आएको छ ।
रिडर्स अफ कन नाष्ट ट्राभलर मार्फत ‘बेस्ट फर विजनेश’ सम्मान प्राप्त गर्दै यसले थप जिम्मेवारी बोध भएको कतार एयरवेज ग्रुपका प्रमुख कार्यकारी अकबर अल बाकरले बताए |
‘यो प्ररिस्थित अवार्ड हाम्रो सेवा प्रति यात्रीको सन्तुष्टिको प्रतिबिम्ब हो’ बाकरले भने, ‘यसलाई निरन्तर्ता दिन तथा यात्रीलाई यात्राको क्रममा उत्कृष्ट अनुभव प्रदान गर्न हामी सँधै तत्पर रहनेछौँ ।’
कतार एयरवेजले हमाद अन्तरराष्ट्रिय विमानस्थल, दोहामा रहेका आफ्ना अत्याधुनिक फ्लिट र ब्यापक विजनेश र लिजर गनतब्यमार्फत ट्राभल उद्योगमा नयाँ मानक स्थापित गर्ने कार्यलाई निरन्तर्ता दिइरहेको समेत उनले जानकारी दिए |
एयरलाइन हब तथा होमका रुपमा परिचित दोहा, कतारमा अवस्थित हमाद अन्तरराष्ट्रिय विमानस्थलमा हालसालै समग्र विजनेश क्लास यात्रीहरुको उत्कृष्ट अनुभवलाई ध्यानमा राखि कतार एयरवेजले विश्वकै ठूलो विजनेश क्लास लाउन्ज, अल मोउरजान सञ्चालनमा ल्याएको छ ।
३ हजार मनोरञ्जन विकल्पका साथ ओरिक्स वान इनफ्लाइट ईन्टरटेनमेण्ट प्रणाली, जर्जियो अर्मानी एम्निटी किट्स, नयाँ अनबोर्ड मेनुज् र कतारको दोहा स्थित संसारकै सर्वाधिक नयाँ एयरपोर्ट गेटवेज् मध्यको एक हमाद अन्तरराष्ट्रिय विमानस्थलबाट झञ्झट रहित ट्रान्सफर सुविधाको ब्यवस्था समेत रहेको छ ।
अघिल्लो बर्ष कतार एयरवेजले आफ्नो सञ्जालमा ब्यापक बृद्धि गर्ने घोषणा गरेको थियो |
यही घोषणा अन्तर्गत सन् २०१६देखि कतार एयरवेजले एडिलेड, एट्लान्टा, बर्मिङ्घम, बोस्टन, लस एन्जिलिस, माराकेच, पिसा, रास–अल खाइमा, सिड्नी र यरेभानमा सञ्जाल विस्तार गरिसकेको छ |
साथै, निकट भविष्यमा नै विन्डहोक, हेलसिन्कि, क्राबी र सेसेल्समा आफ्नो सेवा सुचारु गर्ने योजना रहेको जानकारी दिएको छ ।
सन् २०१७मा अकल्याण्डमा संसारकै लामो कमर्शियल फ्लाइट सुचारु गर्ने, लुसाका, स्कोप्जे र निसमा समेत आफ्नो सेवा विस्तार गर्ने कम्पनीको योजना छ |
सञ्चालनको १९औँ बर्षमा रहेको कतारको राष्ट्रिय ध्वजावाहक कतार एयरवेजले १ सय ९० ओटा अत्याधुनिक विमान ६ महादेशमा रहेका १ सय ५० प्रमुख लेजर तथा बिजनेश गनतब्यमा उडान भर्ने गरेको छ ।

﻿
२५ भदौ, ललितपुर|
पर्यटन प्रवद्र्धन गर्ने उद्देश्यले आज झम्सिखेलमा ‘तेस्रो झम्सिखेल द ब्रिटिस स्कुल महोत्सव २०७३’ सुरु भएकोे छ ।

बिहान ८ देखि सुरु भएको महोत्सव साँझ ८ बजेसम्म सञ्चालन हुनेछ |
पर्यटन प्रवद्र्धन गर्ने उद्देश्यले झम्सिखेल युवा क्लब र द ब्रिटिस स्कुल काठमाडौँले संयुक्त रुपमा एकदिने महोत्सव आयोजना गरेका हुन् ।
युवा क्लबले प्रत्येक चार चार वर्षमा महोत्सव आयोजना गर्दै आएको क्लबका अध्यक्ष सन्दन थापा मगरले बताए |
झम्सिखेलमा नै रहेको ब्रिटिस स्कुल भने काठमाडौँमा स्थापना भएको ५० वर्षका उपलक्ष्यमा महोत्सवमा सहआयोजकका रुपमा सहभागी हुँदैछ ।
विश्व बजारमा झम्सिखेललाई पुर्याउने उद्देश्यले महोत्सव गर्न लागिएको क्लबका अध्यक्ष मगरले बताए|
उनले भने, “हामीले यस पल्ट गरेका दुई महोत्सवभन्दा अहिले बढीले अवलोकन गर्ने अझै बढ्ने विश्वास लिएका छौँ ।”
विसं २०६४ मा ३८ हजार र २०६८ मा ५० हजार अवलोकनकर्ताले महोत्सव अवलोकन गरेका थिए |
महोत्सव बिहान ८ बजे सुरु भएर साँझ ८ बजेसम्म सञ्चालन हुनेछ ।
महोत्सवमा म्याराथुन धावक वैकुण्ठ मानन्धरलाई नगदसहित सम्मान गरिने छ |
क्लबलाई सी डिभिजनबाट बी डिभिजनमा पु¥याउन योगदान गर्ने खेलाडीलाई सम्मान गर्ने कार्यक्रम छ ।
महोत्सवमा लोकदोहोरी गीत, लोकनाच, नेवारी संस्कृति झल्कने बाजागाजा र ब्रिटिस रक पप ब्यान्डको प्रस्तुति हुनेछ |
खानासँगै बालबच्चाका मनोरञ्जन कक्ष महोत्सवको आकर्षण रहेको क्लबका सहसचिव दान थापा मगरले बताए ।

﻿
भद्रपुर, २५ भदौ |
झापाको सदरमुकाम चन्द्रगढीमा चार दशकअघि निर्मित महेन्द्र उद्यान पुनःसञ्चालनमा ल्याउन मर्मत, रङ्गरोगन तथा सरसफाइको काम तीव्र गतिमा भइरहेको छ ।

विसं २०६२÷६३ को गणतान्त्रिक आन्दोलनमा पसेको हुलले वर्गाकारसो उद्यानभित्र रहेको महेन्द्रको सालिक भत्काएपछि बन्द भएको थियो |
भत्काइएको सालिकको स्थानमा सर्वस्वीकार्य व्यक्तित्वको सालिक राख्ने सोच नगरपालिकाले राखेको छ ।
लगभग १६ कट्ठा जग्गामा रहेको सो उद्यान स्थानीयस्तरमा निकै लोकप्रिय र साँझमा मनोरञ्जन गर्ने केन्द्रका रुपमा परिचित थियो |
चार दशकअघि तत्कालीन मेची अञ्चल अञ्चलाधीश छिरिङ लामाको प्रयासमा उद्यान निर्माण भएको थियो ।
अहिले भद्रपुर नगरपालिकाले रु ४७ लाख बजेट विनियोजन गरी उद्यानभित्रका संरचनालाई पुनःनिर्माण एवम् मर्मत तथा रङ्गरोगनको काम सुरु गरेको कार्यकारी अधिकृत सन्तोष घिमिरे बताए ।
उद्यानको सरसफाइ, मर्मत एवम् रङ्गरोगनमा नगरपालिकाका कार्यकारी अधिकृत, इन्जिनियरदेखि सबै कर्मचारी तथा नगर क्षेत्रका युवा, समाजसेवी, उद्योगी, व्यापारी र राजनीतिक दलका कार्यकर्ता जनश्रमदान गरिरहेका छन् ।
उनीहरु बिहानैदेखि काममा जुटेका छन् |
आजदेखि रोटरी क्लब भद्रपुरले उद्यानभित्र जन श्रमदान गर्ने अभिलाषाका साथ भद्रपुर नगरपालिकासँग सम्झौता गरी काम थालिसकेको छ |
नगरपालिकाभित्र नमुनाका रुपमा रहेको सो उद्यानलाई आउने आगामी घटस्थापनाभन्दा अगावै सञ्चालनमा ल्याइने नगरपालिकाका कार्यकारी अधिकृत घिमिरे बताए ।
उद्यानभित्र विश्रामगृह, पिङ, विभिन्न किसिमका फूल र अन्य बोटबिरुवा रहेकाले पूर्ण रुपमा वातावरणमैत्री रहेको नगरपालिकाका ओभरसियर सुजित कर्णले बताए|
उद्यानको रेखदेख एवम् व्यवस्थापनका लागि नगरपालिकाबाट दुई माली खटिएका छन् ।


﻿
३० भदौ, जकार्ता (इन्डोनेसिया)|
सत्र हजारभन्दा बढी सामुद्रिक टापुको देश इन्डोनेसिया विश्व पर्यटनको आकर्षक गन्तव्य बन्दै गएको छ ।

दक्षिण पूर्वी एसियाको पर्यटकीय गन्तव्यका रुपमा स्थापित इन्डोनेसियाले पर्यटकलाई आकर्षित गर्न हालै नेपालसहित १६९ मुलुकलाई अन एराइभल (आगमन) भिसा सुरु गरेको छ |
आधारभूत भौतिक पूर्वाधार तथा वातावरणमैत्री संरचनामा उदाहरणीय इन्डोनेसियाले पछिल्लो समय नयाँ पर्यटकीय गन्तव्यका रुपमा थप समुद्री टापुको प्रवद्र्धन गर्ने योजना अगाडि बढाएको छ ।
चर्चित बाली, सुमात्रा, जाकर्ता आदि पर्यटनका लागि आकर्षक गन्तव्य हुन् |
यसका अतिरिक्त अन्य टापुको पर्यटन प्रवद्र्धनमा इन्डोनेसिया लागिपरेको पर्यटनमन्त्री यारिफ यायाले बताए |
विश्वभरका पर्यटन व्यवसायीले उच्च गुणस्तरीय पर्यटकीय सेवाका लागि पाटा ट्राभल मार्ट उपयुक्त माध्यम रहेको उनको भनाइ छ ।
पाटाको अवसर
आ–आफ्ना मुलुकका गन्तव्य प्रवद्र्धन गर्ने उद्देश्यले विश्वका पर्यटन व्यवसायी समुन्द्री टापुको पहिचान बोकेको मुलुक इन्डोनेसियाको राजधानी जाकर्तामा जमघट भएका छन् |
पाटा ट्राभल मार्ट २०१६ ले उनीहरुलाई आफ्ना पर्यटकीय गन्तव्य प्रवद्र्धन गर्ने अवसर सिर्जना गरिदिएको हो |
सत्र हजारभन्दा बढी समुन्द्री टापु भएको इन्डोनेसिया विश्व पर्यटनको आकर्षक गन्तव्य हो ।
सेप्टेम्बर ७ देखि ९ सम्म भएको पाटा ट्राभल मार्टको ३९औँ संस्करणमा नेपालसहित ६३ वटा मुलुकबाट एक हजार २८४ प्रतिनिधिको सहभागिता रहेको थियो |
यसमध्ये १०० भन्दा बढी सञ्चारमाध्यमका प्रतिनिधि सहभागी मार्टमा नेपालबाट छवटा सञ्चारमाध्यमका प्रतिनिधित्व रहेको आयोजकले जनाएका छन् ।
दिगो विकासका लागि पर्यटनको अवधारणालाई आधार मानेर आयोजना गरिएको यो मेला विश्वकै चर्चित मेलामध्येको हो |
इन्डोनेसियाको अन्तर्राष्ट्रिय प्रदर्शनी केन्द्रमा एक समारोहबीच मार्ट उद्घाटन गर्दै यहाँका उपराष्ट्रपति मोहम्मद जुसुफ कालाले पर्यटनकै ठूलो मार्ट आफ्नो देशमा आयोजना हुनु गर्वको विषय भएको उल्लेख गर्दै यसले विश्व पर्यटन बजरलाई प्रवद्र्धन गर्न सहयोग पुग्ने विश्वास व्यक्त गरे ।
इन्डोनेसियाका पर्यटनमन्त्री यारिफ यायाले विश्वका प्रमुख मेलामध्ये पाचौँ स्थानमा पर्ने पाटा ट्राभल मार्ट आफ्नो मुलुकमा आयोजना गरिएकोमा खुसी व्यक्त गर्दै आफ्नो मुलुकले पर्यटन प्रवद्र्धनका लागि नयाँ गन्तव्यको विकास र पर्यटकीय पूर्वाधार निर्माणमा विशेष प्राथमिकता दिएको बताए|
आफ्नो सेवा तथा गन्तव्यको प्रवद्र्धनमा विश्वभरका पर्यटन व्यवसायी तथा सङ्घसंस्थाले पाटा ट्राभल मार्टलाई उपयोग गर्र्दै आएका छन् |
प्रकृति र संस्कृतिलाई पर्यटन समृद्धिका प्रमुख आधारका रुपमा लिएको इन्डोनेसियामा आदिवासी संस्कृति र परम्परागत रीतिरिवाजले विविधतामा एकता छाएको छ ।
जाकर्तामा नेपाली पर्यटन प्रवद्र्धन
जाकर्तामा सुरु भएको मार्टमा प्यासिफिक एसिया ट्राभल एसोसिएसन (पाटा) नेपाल च्याप्टर र नेपाल पर्यटन बोर्डको संयुक्त नेतृत्वमा नेपालबाट नेपाल वायुसेवा निगम, एक्सप्लोर हिमालय ट्राभल एन्ड एडभेन्चर, होटल मस्र्याङ्दी, हिमालयन गाइड नेपाल टे«क एन्ड एक्सपिडिसन, नेपाल इजी ट्राभल, लाङ्टाङरि ट्रेकिङ एन्ड एक्सपिडिसन, सोल्टी क्राउन प्लाजा र टाइगर ल्यान्ड सफारी रिसोर्ट सहभागी थिए ।
पर्यटकीय गन्तव्य खरिद गर्न विभिन्न २६० क्रेता र २२० वटा बिक्रेता सहभागी रहेको मार्टमा ताइवान, मकाउ, हङ्कङ, अफ्रिका, मलेसिया आदि मुलुक पनि सहभागी थिए |
सन् १९९१ देखि विभिन्न मुलुकमा नियमितरुपमा आयोजना भइरहेको ट्राभल मार्टमा यस वर्ष नेपालबाट १० कम्पनी तथा संस्थाले भाग लिएका थिए ।
नेपालबाट ट्राभल मार्टमा प्रतिनिधित्व गरिरहेका नेपाली सङ्घसंस्था तथा कम्पनीका प्रतिनिधिले मार्ट नेपाली पर्यटकीय सेवा तथा गन्तव्यको प्रवद्र्धनका लागि उपयुक्त माध्यम भएको बताए ।
नेपाल पर्यटन बोर्डका प्रमुख कार्यकारी अधिकृत (सिइओ) दीपकराज जोशीले पर्यटन बजारको व्यावसायिक प्रवद्र्धन गर्न मार्ट उपयुक्त गन्तव्य भएको बताए |
मार्टमा उच्चस्तरीय क्रेता र बिक्रेताको जमघट हुने भएकाले नेपालका लागि मार्ट उपयोगी हुने उहाँले उल्लेख गरे ।
पाटा नेपाल च्याप्टरका अध्यक्ष सुमन पाण्डेले अन्तर्राष्ट्रियस्तरको सेवाबारे जानकारी लिन र अन्य मुलुकको अनुभव आदानप्रदान गर्न मार्ट फलदायी हुने बताए |
नेपाल वायुसेवा निगमका प्रवक्ता रामहरि शर्माले नेपाली पर्यटनलाई विश्वबजारमा प्रवद्र्धन गर्न मार्ट उपयुक्त थलो भएको उल्लेख गरे ।
पाटाका कार्यकारी अधिकृत सुरेशसिंह बुडालले अन्तर्राष्ट्रियस्तरमा क्रेता र बिक्रेताबीच व्यापार प्रवद्र्धन गर्ने महत्वपूर्ण थलो मार्टलाई नेपालले भरपुर उपयोग गर्नसकेको खण्डमा नेपाली पर्यटन प्रवद्र्धनमा टेवा पुग्ने बताए।
पाटा ट्राभल मार्टमा राखिएका विभिन्न मुलुकका पेभिलियनमध्ये नेपालको पेभिलियनमा दर्शकको आकर्षण देखिएको थियो |
खासगरी परम्परागत प्यागोडा शैलीमा सजाइएको नेपाली पेभिलियनमा सगरमाथा, पशुपतिनाथ मन्दिरलगायत नेपाली पर्यटनका विविध उत्पादनलाई सजाइएको थियो |
भूकम्पपछि नेपालको पर्यटनबारे मार्टमा सहभागी धेरैको चासो रहेको पाटाले जनाएको छ ।


﻿
१ असोज, पोखरा |
पोखरा र लेखनाथ हुँदै बग्ने सेती नदीको किनारमा रिसोर्ट सञ्चालनमा आएको छ |
स्थानीय युवाहरुको एक समूहले लेखनाथ-१७ भरतपोखरीको बागमारास्थित कस्यारमा साढे २ करोड खर्चेर ‘सेती रिभरसाइड रिसोर्ट’ सञ्चालनमा ल्याएको हो ।
पोखरादेखि १३ किलोमिटर र लेखनाथबाट मात्र दुई किलोमिटरको दुरीमा यो रिसोर्ट पर्छ |
पोखराको विरौटाबाट आँखा अस्पताल, दोबिल्ला, भरतपोखरी बरेलीचोक हुँदै रिसोर्ट पुग्न सकिन्छ भने लेखनाथको आदर्शचोकबाट दक्षिण पट्नेरी हुँदै रिसोर्ट पुग्न सकिन्छ ।
तलतिर कलकल बगेको सेती नदी, माथितिर डाँडा, त्यहि डाँडा र नदीको बिचको ओडारमा रिसोर्ट |
एकान्त ठाउँ, मनोरम दृश्य, शान्त परिवेश ‘सेती रिभरसाइड रिसोर्ट’को प्रमुख विशेषता हुन् |
अर्गानिक खानपिन यसको अर्को सबल पक्ष हो ।
यो रिसोर्टमा आफैले पालेको लोकल खसी/बोकाको मासु, लोकल कुखुराको झोल, अनि आफ्नै कुषि फार्मबाट उत्पादित दुग्धजन्य पदार्थ प्रयोग गरिने सञ्चालक तथा रिसोर्टका अध्यक्ष सरोज अधिकारीले बताए ।
उनले थपे,-‘भरतपोखरी तरकारीको लागि प्रख्यात पनि छ, यहाँको तरकारी पोखरा र लेखनाथमा पुग्ने गर्छ, हामी यहाँ उत्पादित अग्र्यानिक तरकारी रिसोर्टमा प्रयोग गर्छौं, यसले हामीलाई पनि सजिलो हुन्छ, कृषकलाई पनि फाइदा हुन्छ ।’
रिसोर्टको बिचबाट बगेको पानीमा माछा पनि उत्पादन हुन्छ |
सो माछा ग्राहकको अर्डर अनुसार पकाएर खुवाउने व्यवस्था हुने अधिकारीको भनाई छ ।
करीब २० रोपनी क्षेत्रफलमा फैलिएको रिसोर्टमा स्थानिय सरोज अधिकारी, पदमराज पौडेल, बिरेन्द्र बानिया, नारायणप्रसाद भण्डारी, भुपालबहादुर थापा, अस्मित सुवेदी र भीमबहादुर बानियाको लगानी छ ।
सञ्चालक अधिकारी कामना विकास वैंकको पूर्व जागिरे हुन् |
उनले जागिर छाडेर व्यवसाय गर्न थालेका हुन् |
भीमबहादुर, बिरेन्द्र, भुपाल र नारायण बैदेशिक रोजगारीबाट फर्केर व्यवसायमा संलग्न छन् |
यसअघि सौराहामा पनि यो समूहका २ जनाले नदी किनारमै खोलेको रिसोर्ट राम्रोसँग चलेपछि स्थानीय ठाउँमा खोल्ने योजना बनेपछि त्यसले मूर्त रुप पाएको अधिकारीले बताए ।
आन्तरिक पर्यटकलाई लक्षित गरेर खोलिएको यो रिसोर्टमा ५ वटा भिल्ला छन् भने ७ वटा कटेज |
भिल्लाको नाम नेपालका चर्चित गण्डकी, कोशी, कणर्ाली, मेची र महाकाली नदीको नाममा राखिएको छ |
कटेज भने लेखनाथका सात तालहरु बेगनास, रुपा, खास्टे, मैदी, दिपाङ, न्यूरेनी र गुँदेको नाममा राखिएको छ ।
बन्ने क्रममा रहेको कन्फरेन्स हलको नाम पोखराको फेवतालको नामबाट राख्ने सोचमा रहेको अध्यक्ष अधिकारीले बताए |
भिल्लामा छुट्टाछुट्टै कोठाहरु छन् |
रिसोर्टमा कुल १६ वटा कोठा छन् |
रिसोर्टमा ४ वटा डबल बेड र १२ वटा सिंगल बेड रहेको अधिकारीले जानकारी दिए ।रिसोर्टको मूख्य आकर्षण भने बाघमारा केभ हो |
बाघ लुक्ने ठाउँ मानिने ओडारमा बाघमारा केभ नाम दिइएको ओडारमा बसेरै पर्यटकले खाना/खाजा सक्छन् |
जसको माथि स्लेट र ठूलो ढुङ्गा अनि पहाड छ भने त्यहाँ माथिबाट पानी रसाइरहन्छ ।
आन्तरिक पर्यटक लक्षित रिसोर्ट भएपनि बाह्य पर्यटकको बसाई लम्ब्याउन पनि रिसोर्ट सहयोगी हुने सञ्चालकहरुको विश्वास छ |
सँधैको तनाव, कोलाहल, बाजागाजा अनि रमझम, योबाट टाढा गएर एकान्त र शान्त खोज्नेका लागि यो रिसोर्ट उपयुक्त हुने अर्का सञ्चालक पदमराज पौडेल बताउँछन् ।
सँधै लेकसाइड वा सराङकोट मात्र हैन अलि टाढा एकान्त खोज्ने बिदेशी पर्यटकको यो रिसोर्ट रोजाईमा पर्न सक्छ, यदि त्यस्तो भयो भने पर्यटकको बसाई पनि लम्ब्याउन सकिने उनको धारणा छ ।
आन्तरिक पर्यटक लक्षित भएकाले यो रिसोर्टको बसाई कम खर्चिलो पनि हुने सञ्चालकहरुको दाबी छ |
पर्यटकले एक रात बसेर बेलुकाको स्न्याक्स, डिनर र विहानको ब्रेकफास्टको प्याकेजमा एक हजार ५ सय पर्ने अधिकारीले बताए |
प्याकेजमा आए छुटको व्यवस्था रहेको उनले जानकारी दिए ।

﻿
काठमाडौं |
त्रिभुवन अन्तरराष्ट्रिय विमानस्थलमा निर्माणाधिन मल्टिस्टोरी पार्किङ १ महिनाभित्र सञ्चालनमा आउने भएको छ |
हाल पार्किङको निर्माण अन्तिम अवस्थामा पुगेको विमानस्थलका महाप्रवन्धक देवानन्द उपाध्यायले जानकारी दिए |
‘पार्किङ निर्माणका अधिकांश काम सकिएको छ,’ उनले भने ‘अव फाइनल फिनिसिङ दिए पछि पार्किङ सञ्चालन गर्ने तयारीमा निर्माता कम्पनी लागेको छ ।’
विमानस्थलमा पार्किङ गत जनवरी देखि सञ्चालनमा ल्याउने भनिए पनि नाकाबन्दीले सो निर्माण कार्य रोकिएपछि पर सरेको हो ।पार्किङ विमानस्थल छिर्ने गोल्डेन गेटको साइडको खाली ठाँउमा निर्माणाधिन अवस्थामा रहेको छ |
विमानस्थलको व्यवस्थापन गर्ने तथा अन्तरराष्ट्रिय स्तरको सेवा दिने उद्देश्यले सुविधासम्पन्न कार पार्किङ बनाउन लागेको बताइएको छ ।
पार्किङमा विमानस्थलको अराइभलबाट सिधै जान मिल्छ |
जसले गर्दा विमानस्थलको अगाडी हुने भिडभाड कम गर्नुका साथै व्यवस्थित गर्न सकिने उपाध्यायले बताए |
अराइभलवाट यात्रु सिधै लिफ्टमार्फत कार पार्किङमा जान सक्नेछन् |
मल्टिस्टोरे पार्किङमा ५ सय ५० ओटा गाडी अट्ने उनले जानकारी दिए ।
टिआइएले रसुवा केडी भेन्चरलाई सो पार्किङ बनाउने जिम्मा दिएको हो |
त्रिभुवन अन्तरराष्ट्रिय विमानस्थलले सो कम्पनीसँग ३० बर्षका लागि लिजमा दिने सम्झौता गरेको थियो |
सम्झौता अनुसार ३० बर्षपछी कम्पनीले सो पार्किङ त्रिभुवन विमानस्थललाई फिर्ता गर्नेछ |
तर कम्पनीले सो जग्गा प्रयोग गरेबापत मासिक भाडा र राजस्व भने विमानस्थललाई बुझाउनुपर्ने प्रावधान छ ।
दुई तलाको मल्टि स्टोरी पार्किङमा वरिपरी रेष्टुरेन्ट, पसल तथा स्पा हाउसहरु पनि स्थापना गरिने बताइएको छ |
पसलमा नेपाली संस्कृति तथा परम्परा झल्कने सामग्रीहरु समेत उपलब्ध गराइने छ |
सो मल्टिस्टोरीमा सञ्चालन गरिने रेष्टुरेन्टहरुले दिने सेवा पनि अन्तरराष्ट्रिय स्तरको हुने महाप्रवन्धक उपाध्यायको दावी छ |
त्यस्तै सो पार्किङमा सपिङ सेन्टर पनि स्थापना गरिने छ ।


﻿
३ असोज, काठमाडौं |
होटल एसोसिएसन (हान) ले आफ्नो ५०औं वाषिर्क उत्सवका अवसरमा सोमबार राजधानीमा होटलहरुमा कार्यरत सेफहरुको प्रतियोगिता सम्पन्न गरेको छ ।
विभिन्न होटलमा कार्यरत प्रतियोगितामा सहभागी सेफमध्येबाट सांग्रिला होटलका सेफ सूर्यप्रकाश ज्योतिलाई यस वर्षको उत्कृष्ट सेफ घोषणा गरिएको छ ।
हानका पूर्वअध्यक्ष नरेन्द्र वज्राचार्यको उपस्थितिमा सेफ एसोसिएसनका अध्यक्ष गोविन्दनरसिंह केसी, होटल सोल्टी क्राउन प्लाजाका सेफ युवराज पोखरेल, होटल राडिसनका कार्यकारी सेफ नन्दिता करण र होटल याक एण्ड यतिका सेफ रत्नबहादुर थापाको निर्णायक मण्डलले होटलले ज्योतिलाई बेस्ट सेफ घोषित गरेको हो ।
प्रतियोगितामा होटल याक एण्ड यतिका धनबहादुर स्याङतान, होटल अन्नपूर्णका सन्तोष सुवेदी, गोकर्ण फरेस्ट रिसोर्टका सुमित थापा, समिट होटलका मनिला बहादुर पाखि्रन, राडिसन होटलका दिनेश गुरागाईं, होटल सांगि्रलाका सूर्य प्रकाश ज्योति, होटल साम्बालाका दिलिप मगर, होटल एयरपोर्टका पवन प्याकुरेल र होटल मस्र्याङ्दीका पहलबहादुर थापामगर सहभागी थिए ।
आनले आफ्नो स्थापनाको ५०औं वर्षमा प्रवेश गरेको उपलक्ष्यमा आगामी असोज १४ देखि १६ गते सोल्टी होटलमा स्वर्ण जयन्ती महोत्सव मनाउने जनाएको छ ।
﻿
काठमाडौं |
काठमाडौं महानगरपालिकाले त्रिभुवन अन्तरराष्ट्रिय  विमानस्थल परिसरमा राखिएका होर्डिङ बोर्ड हटाउने तयारी गरेको छ |
होर्डिङ बोर्डले विमानस्थलको सौन्दर्य विगारेको भन्दै हटाउने तयारी थालेको हो |
विमानस्थल परिसरमा वर्षौंदेखि विभिन्न कम्पनीले आफ्ना उत्पादनको विज्ञापन गर्न होर्डिङ बोर्ड राख्दै आएका छन् ।
यसअघि पनि ती होर्डिङबोर्ड हटाउन आग्रह गरेपनि विमानस्थलले वास्ता गरेको थिएन |
विमानस्थलको असहयोगपछि बोर्ड हटाउन सहमति माग्दै पर्यटन मन्त्रालयमा पत्राचार गरेको महानगरपालिकाका राजस्व विभाग प्रमुख महेश काफ्लेले जानकारी दिए |
‘मन्त्रालयमा पत्राचार गरेका छौं’ उनले भने ‘सहमतिपत्र आए तुरुन्तै हटाउने छौं ।’ महानगरपालिकाले एयरपोर्ट भित्रका होर्डिङ बोर्ड पटक–पटक हटाउने प्रयास गरेपनि  विमानस्थल व्यवस्थापनको असहयोगका कारण हटाउन नसकेको हो ।
काफ्लेका अनुसार महानगर बक्यौता राजस्व असुलेर होर्डिङ बोर्ड हटाउने तयारी महानगरले गरिरहेको छ |
महानगरले होर्डिङ बोर्डबापत प्रति स्क्वायर फिट वार्षिक ३ सय रुपैयाँ राजस्व लिने गरेको छ ।
विमानस्थल क्षेत्रमा सार्वजनिक स्थल भएकोले होर्डिङ बोर्ड राख्नु अवैध भएको काफ्लेले जानकारी दिए |
तर विमानस्थल संवेदनशिल क्षेत्र भएकोले पनि महानगरपालिकाले बोर्ड नराख्न निर्देशन दिन नसक्ने काफ्लेले जानकारी दिए |
यसका लागि सरकारको सहयोगको आवश्यकता पर्छ |
सरकारले अनुमती दिएको अवस्थामा मात्र महानगरपालिकाले होर्डिङबोर्ड हटाउन सक्छ |

यता त्रिभुवन विमानस्थलका महानिर्देशक देवानन्द उपाध्यायले भने त्यसवारे जानकारी नभएको बताए |
महानगरपालिकाले बाहिरका होर्डिङ बोर्डमात्र हटाउन मिल्ने उनले जानकारी दिए |
‘विमानस्थल भित्रको होर्डिङ बोर्ड हटाउने अधिकार महानगरपालिकालाई छैन,’ उनले भने |
 महानगरले भने सार्वजनिक स्थलमा होर्डिङ बोर्ड राख्न नपाइने बताएको छ ।
२०७० मा बनेको विज्ञापन प्रचारप्रसार सामग्री नियमन गर्ने नीतिले सार्वजनिक स्थलमा होर्डिङ बोर्ड राख्न बन्देज लगाएको छ |
होर्डिङ बोर्डले राजधानीको सौन्दर्य विगारेको भन्दै नीतिले त्यस्ता बोर्ड हटाएर निश्चित ठाउँमा मात्र डिजिटल होर्डिङ बोर्ड राख्न पाउने व्यवस्था गरेको छ |
नीति बनेयता महानगरपालिकाले महानगरभित्र होर्डिङ बोर्ड हटाउने अभियान थालेको काफ्लेले जानकारी दिए |

विमानस्थलभित्र हाल सामसुङ, टर्किस एयरलाइन्स, हुन्डाई कार, ग्रीनल्यान्ड इन्टरनेसनल कम्पनी, टिटोनी घडी, बाजुरत्न एजेन्सी, लगायतले होर्डिङ बोर्ड राखेका छन् |
कम्पनीले विमानस्थलसँग  सम्झौता गरेर कम्पनीले होर्डिङ बोर्ड राखेका हुन् ।


﻿
४ असोज, हेटौंडा |
आन्तरिक तथा बाह्य पर्यटक वृद्धि गर्न हेटौँडामा शनिबारदेखि अन्तर्राट्रिय चित्रकला कार्यशाला सुरु भएको छ ।

हर्नामाडी कला प्रतिष्ठानको आयोजनामा हेटौँडा–२४ हर्नामाडीको गुम्बाडाँडामा चित्रकला कार्यशाला सुरु भएको हो |
बुधबारसम्म सञ्चालन हुने कार्यशालामा पाँच देशका अन्तर्राष्ट्रियस्तरका ३३ चित्रकार सहभागी छन् ।
कार्यशालामा चीनबाट डा जियाङ याङ निग्मा, भारतबाट सुरेश के नायर, बङ्गलादेशबाट फहमिदा इनाम काकोली र बेलायतबाट मार्टिन बेञ्जामिन ट्राभर्सका साथै नेपालका शशीविक्रम शाह, वीरेन्द्रप्रताप सिंह, वत्सगोपाल वैद्य, कृष्ण मानन्धर, अशोकमान सिंह, शरद् रञ्जित, जीवन राजोपाध्याय, बुद्धि गुरुङ, केके कर्माचार्य र श्यामलाल श्रेष्ठ सहभागी हुनुहुन्छ ।
त्यसैगरी शङ्करराजसिंह सुवाल, गोविन्दसिंह डङ्गोल, उमाशङ्कर साह, नवीन्द्रराज भण्डारी, गौतम मानन्धर, उत्तम खरेल, मदन चित्रकार, चन्दा श्रेष्ठ, सुनीता राणा, सरोज वज्राचार्य, मुकेश श्रेष्ठ, हर्नामाडीका लक्ष्मण भुजेल सहभागी छन् ।
प्रतिष्ठान अध्यक्ष हर्क रम्तेलले चार वर्षअघि अन्तर्राष्ट्रिय मूर्तिकला कार्यशाला आयोजना गरिएको गुम्बाडाँडा, मूर्तिबगैँचा क्षेत्रमै कलाकारले खुला रुपमा आफ्ना अनुकूलका स्थान रोजेर चित्र कोर्ने व्यवस्था गरिएको जानकारी दिए ।
तेत्तिस कलाकारले तयार पारेको चित्र प्रदर्शनीका लागि कक्ष पनि निर्माण गरिएको प्रतिष्ठानले जनाएको छ |
कार्यशालाको वृत्तचित्र पनि निर्माण गरिने स्थानीयवासी डा तारालाल श्रेष्ठले जानकारी दिए |
पर्यावरणीय यरुपमा सुन्दर गुम्बाडाँडालाई विविध कलात्मक सौन्दर्यले सुसम्पन्न कला गाउँका रुपमा परिचित गराउने उद्देश्यले यस प्रकारको कार्यशाला आयोजना गरिएको प्रतिष्ठानका अध्यक्ष रम्तेलको भनाइ छ ।
चित्रकलाको अभ्यास भइरहेकै बेला चित्रकारको मनोभावलाई बुझेर साहित्यकारले साहित्य रचना पनि गर्ने साहित्य सङ्गम मकवानपुरले जनाएको छ ।

﻿
काठमाडौं |
हिमालय एयरलाइन्सले असोज १५ गते (अक्टोबर १ तारिक) देखि काठमाडौं श्रीलंका नियमित उडान भर्ने भएको छ |
कम्पनीले काठमाडौं कोलम्वो सीधा उडान भर्ने भएको हो |

 नयाँ एयरबसमार्फत कोलम्बोमा उडान  भर्न लागेको  कम्पनीका एडमिनिष्ट्रेटिभ भाइस प्रेसिडेन्ट  विजय  श्रेष्ठले जानकारी दिए |
हिमालयले ३२० २१४ एयरबस मार्फत उडान भर्न लागेको हो |
 जसमा ८ विजनेश क्लास र १ सय ५० इकोनोमी क्लाससहित १ सय ५८ सिट क्षमता छ |

प्रत्येक मंगलबार, बिहीबार र शनिवार  कोलम्बोमा उडान भर्न लागेको  श्रेष्ठले जानकारी दिए |
 जसअनुसार विमान ११:३० बजे त्रिभुवन अन्तरराष्ट्रिय  विमानस्थलबाट उड्ने हिमालयन एयरको बिमान दिउँसो ३:१५ बजेको समयमा कोलम्बोमा अवतरण हुनेछ |
फेरि अपरान्ह ४:१५ मा कोलम्बोबाट उडेर बेलकुी ८:१५मा विमान नेपाल आइपुग्ने छ ।
नेपाल र श्रीलंकावीच व्यापारिक तथा अन्य प्रकारका सम्वन्ध भएपनि सिधा उडान नहुँदा समस्या भएको भन्दै उडान भर्न लागेको कम्पनीका र्कसियल शाखाका महाप्रवन्धक राजु केसीले जानकारी दिए |
त्यस्तै सिधा उडान शुरु भएपछि साढे ३ बण्टामा श्रीलंका पुगिने बताए |

हिमालयले काठमाडौं कोलम्बो रुटमा इकोनोमिकमा एक तर्फी भाडा २९ हजार १ सय ९१ रुपैयाँ र दुई तफी ५० हजार ४३ रुपैयाँ तोकेएको छ  |
त्यस्तै बिजनेश क्लासको टिकट दर एक तर्फी ३९ हजार ३ सय १९ र दुई तर्फी ८२ हजार २ सय ८१ रुपैयाँ तोकिएको छ ।
कोलम्बो बाट काठमाडौं उडानको भाडादर इकोनोमिकमा एक तर्फी २९ हजार ३ सय ३५ श्रीलंकन रुपैयाँ र दुई तर्फी ५१ हजार ३ सय ५३ रुपैयाँ छ ।
विजनेशतर्फ एक तर्फी ४७ हजार ३ सय ७० र दुई तर्फी ८० हजार ८ रुपैयाँ तोकिएको छ |

 एअरलाइनसले चाँडै नै दिल्ली उडान भर्ने तयारी गरेको जानकारी दिएको छ |
अक्टोवर ३० देखि दिल्ली उडान भर्ने तरी प्रक्रिया अघि बढाइएको केसीले बताए |
त्यस्तै  चाँडै नै चीनको बेइजिङ,ल्हासा र चेइजुमा पनि उडान भर्ने तयारी छ |
कम्पनीले केही समय अघि दोहा उडान गरेको थियो |
दोहा उडानमा अहिले हिमालय एयरलाइन्सको २५ प्रतिशत सेयर रहेको बताइएको छ |


﻿
काठमाडौं |
लामो समयदेखि निकै चर्चा पाएको वाईडबडी जहाज खरिदको विषय औपचारीक टुङ्गो लागेको छ |
नेपाल वायुसेवा निगमको शनिबार बसेको सञ्चालक समितीको बैठकले दुई ओटा वाईडबडी खरिदका लागि टेण्डर आह्वान गर्ने निर्णय गरेपछि खरिद प्रक्रिया अघि बढेको हो |
निगमका प्रबन्ध निर्देशक सुगतरत्न कंसाकारका अनुसार बैठकले निगमका लागि आवश्यक वाईडबडी खरिद गर्ने निर्णय गरेको हो |
निगमले तीन दिन भित्रै योग्य प्रतिस्पर्धीमार्फत जहाज खरिदको लागि टेण्डर माग गर्ने योजना बनाएको छ |

निगमका अनुसार टेण्टर आह्वान गर्दा नयाँ अथवा बढीमा एक हजार घण्टासम्म उडान भरेको जहाज माग हुनेछ ।
निगमले बढीमा एक बर्षभित्र पहिलो वाइडबडी जहाज नेपाल भित्राउने योजना अनुसार काम गरिरहेको छ |
त्यस्तै पहिलो जहाज आएको केहि महिनाभित्रै अर्को जहाज भित्राइसक्ने कंसाकारको भनाइ छ |
जहाज भित्रिएसँगै जापान, कोरिया, अष्ट्रेलिया जस्ता देशमा गन्तव्य विस्तार गर्ने निगमले बताएको छ |

निगमले फ्रान्सेली उत्पादन एयरबसका २५० देखि २८० सिट क्षमताका वाइडबडी खरिद गर्नेछ |
जहाज खरिदका लागि आवश्यक २५ अर्ब रुपैयाँको ऋण जमानी बस्न अर्थ मन्त्रालयले सहमती जनाएपछि यो प्रक्रिया अघि बढेको हो |
निगमलाई जहाज खरिद गर्न आवश्यक ऋण उपलब्ध गराउन यसअघि कर्मचारी सञ्चय कोषले प्रस्ताव अघि बढाइसकेको छ |



﻿
११ असोज, इलाम |
पूर्वी पहाडी जिल्लाका पर्यटकीय क्षेत्रको प्रचारप्रसार गर्ने उद्देश्यले ३७ औँ विश्व पर्यटन दिवस (सेप्टेम्बर २७) को अवसर पारेर सोमबार इलामको कन्यामबाट चार दिने साइकल यात्रा सुरू भएको छ ।

विश्व साइकलयात्री पुष्कर शाह नेतृत्वको आठजनाको टोलीले निकै कठिन बाटो पार गरेर इलाम, पाँचथर र धनकुटामा रहेका विभिन्न पर्यटकीय क्षेत्रमा यात्रा गर्ने तय गरेका छन् ।
साइकल यात्रामा शाहसहित इलाम बाँझोका आकाश लिम्बू, विकास लिम्बू, महमाइका सुमन लिङ्देन, सुनसरीका कृष्ण केसी, सदिउर घले र विनु राई तथा बाराका सुजन चौधरी सहभागी छन् ।
विकासका पूर्वाधार बनिनसकेका पहाडी क्षेत्रमा साइक्लिङको राम्रो सम्भावना भएकाले प्रचारका लागि साइकल यात्रामा निस्किएको पुष्कर शाहले बताए|
‘पहाडी क्षेत्रमा रहेका पर्यटकीय ठाउँमा पक्की सडक बनिसकेका छैनन्, त्यस्ता ठाउँमा साइकलबाट सजिलै पुग्न सकिन्छ भन्ने सन्देश दिन सकियोस् भन्ने यात्राको उद्देश्य हो,’ उनले भने ।
साइकलयात्रीलाई कन्याममा मेची पहाडी क्षेत्र पर्यटन प्रवद्र्धन विकास समिति र इलाम पर्यटन सरोकार समितिले स्वागत गरेका थिए |
यात्राको सूर्योदय नगरपालिकाका कार्यकारी अधिकृत राजेन्द्र भट्टराईले उद्घाटन गरे । साइकलयात्री सोमबार कन्याम, फिक्कलको बरबोटे, नयाँबजार हुँदै जमुना पुगेका छन् ।
आज जमुनाबाट माबु, पर्यटकीयस्थल माइपोखरी हुँदै सदरमुकाममा हुने पर्यटन दिवसको औपचारिक कार्यक्रममा सहभागी हुने बताइएको छ |
त्यसपछि पाँचथर हुँदै धनकुटा पुग्ने आकाशले बताए ।
विश्व साइकलयात्री सहभागी यात्रालाई पर्यटनसँग सम्बन्धित संस्थाले विभिन्न ठाउँमा स्वागत गर्ने भएका छन् |
‘साइक्लिङ धरान’को व्यवस्थापनमा सुरू भएको यात्राले पर्यटकीय क्षेत्रका प्रचारमा मद्दत पुग्ने मेची पहाडी क्षेत्र पर्यटन प्रवद्र्धन विकास समितिका अध्यक्ष केशव द्यौरालीले बताए ।
